\id LUK Lopit ULB
\ide UTF-8
\h Luka
\toc1 Luka
\toc2 Luka
\toc3 Luka


\s5
\c 1
\p
\v 1 Ekem huwo aria higier hirro innafa egiemini to hiji hohoi.
\v 2 Illafa egonyu to honyiehite te innohosie to hitieri hidofe ara ahegiamak illo hirro inno Hollum, isieja ifa elimak dohooi.
\v 3 Ara nololibo da hanaŋ ŋasiehini hirro daŋ to bisan to hitieri, hegiorohini do hoi nolobis, iye Tofillo lalanyar.
\v 4 Awak naŋ anyar liyien iye ibisiti inno hirro dede innafa etiyana huwo iyye.

\s5
\p
\v 5 Do holoŋitek innafa he Erode, habu lo Yudeya, owuoun ifa lobo Fadiri lefurak Sakariya, ta ŋati ba Abija. Ara ifa noŋorwo honyie tere woyo na Arone, nafa ara fure nohonyie Elisabeta.
\v 6 Olibo ifa isieja daŋ do hosiere ho Hollum, olot obe hipali to hifahita daŋ iko to hirro inno Habu.
\v 7 Hati obe ifa isieja owuon he innak durre nyo oweita ifa Elisabeta,  ojo hidofe ara marwahi binno.

\s5
\p
\v 8 To nabo holoŋ nafa egiamari Sakariya higemita innohonyie inno Fadiri do hosiere ho Hollum to higiemi no ŋhati nohonyie,
\v 9 Ette Fadirihien ejufak imohit ette anyimu inyeja to hibiro moru hehutu ŋai hotojiŋak da Haji Imojit na Habu hotosuahak ettegoŋ.
\v 10 Nafa lera suaha no ettegoŋ, ette iluluŋ no huwo hamojok weita da bali.

\s5
\p
\v 11 Ette anjillo la Habu ŋetilek kwan do honyie, oweita da hana iŋiet no altari no ettegoŋ.
\v 12 Nafa legonyu Sakariya anjillo lie, ette baŋi hinnef inyeja.
\v 13 Ette anjillo hijo do honyie, “Hebaŋ, Sakariya nyo etirini ifa mojo nohoi. Esik iso noŋorwo hoi Elisabeta iye hito lolewa, eijo iye ette efurek inyeja Yoani.

\s5
\p
\v 14 Obolo iso hitihabwo ho munoi do hoi iko do iluluŋ no huwo lesiuni inyie.
\v 15 Ara iso inyeja lehitok do hosiere ha habu. Obe iso inyeja amatta fino, hifioŋ inno ajalaŋi kuya balu no logol. Many helesiuni inyeja efut iso inyie ho Loholio lo Olibo.

\s5
\p
\v 16 Ehumak iso inyeja iluluŋ no durre ille Israile hotoyite ahalu da Habu Hollum.
\v 17 Olot iso inyeja to hosiere honyie to duaran iko to golon ojo Loyiri no Elija lo Hollum. Eloit iso inyeja tajia inno monyie do durre innohosie, eloit hidofe ha massiok heruhori higilita inno huwo illo lobis- Ehumak iso inyeja huwo da ŋawoŋ no Habu."

\s5
\p
\v 18 Ette hidofe Sakariya hifi anjillo lie hijo, "Hayen iso naŋ jai hijo ara hirro inne dede Nyo emaruak naŋ ojo hidofe noŋoruo hanaŋ emaruak nno."
\v 19 Etiraŋ ifa anjillo inyeja hijo, "Naya Gabriele. Aweita naŋ do hosiere ho Hollum lelefahu naŋ helimahini iye sayye inne lanyard.
\v 20 To wolo, edua iso iye many do holoŋ nelebarari hirro hunna nyo ibe iye leruk hiro hanaŋ inne leriamik da far na lanyar. Ibe iso iye ero many afanini hirro inne hira dede lottubai holoŋ nohose."

\s5
\p
\v 21 Etila ifa huwo Sakariya, many elafuhori huwo hijo nyo leliŋa inyie fur do hotwai Haji Imojit Nahitok.
\v 22 Ifa laŋajiŋu inyeja abali, einyiei inyeja helero do hose; ette isieja agilu hijo aŋalew nobo sihinne do hotwai Haji Imojit inna Hitok. Obe ifa inyeja oremik hiro do hosie, da mai le ette inyeja hihuto do hosie hihuta ta has.
\v 23 Nafa lottubai holoŋitek innohonyie inne igem da haji holomojori, acahari Sakariya ahaŋ.

\s5
\p
\v 24 Da halu nabo, ette noŋoruo honyie Elisabeta hibuŋuta einyiei helebusak Haji Imojit many yafajin miet.
\v 25 Ette Elisabeta hijo, “Ehum Habu da hanaŋ nalanyar,” “Do holoŋitek hunna etuhutek mune nohonyie de naŋ, ette ŋadumu irri inna nanaŋ ade ho huwo.”

\s5
\p
\v 26 Iyane to hibuŋuta na Elisabeta yafajin ile, efahak ifa Hollum anjillo Gaburele abore gala Nasaret nyie da fau ho Galileya,
\v 27 do hoduoti nafa esaŋa tihoni lara fure Yosefu. Ara ifa inyeja to woyo ba Davide, ojio fure no hoduoti nyie ara Mariya.
\v 28 Ette hati anjillo ŋawoŋ do honyie ette hijo, “Togolo Maria; owuon Habu ho iye.”
\v 29 Etigiama ifa Maria binno to sayye inno anjillo, hijo hojo hirro inne honyie nyo.

\s5
\p
\v 30 Eijoo anjillo do honyie hijo, “Maria, baŋa labaŋ, owuon Hollum ho a grasia dohoi.
\v 31 Towolo, ebuŋuta iso iye ette iyye esiu hito lolewa, eijo iye ette efurek inyeja Yesu.
\v 32 Obolo iso inyeja ette hililloŋo inyeja hito lehitok lo Hide. Habu Hollum iso leiso inyeja hara no Monye Honyie, Davide.
\v 33 To nia, ottu iso inyeja hira a Habu woyo no Yakobo tulaŋ obiaŋari hisidi no lobie nohonyie."

\s5
\p
\v 34 Ette Mariya elimak do anjillo lie hijo, “Holobe naya aŋatirohini ho lobo oliawa, hafanu iso hirro jai?"
\v 35 Etiraŋ ifa anjillo inyeja hijo, "Ottu iso Loholio lo Olibo dohoi, ottu iso duaran no Hollum emuluhak iye. Ette iso iye hililloŋo hito le lo Lolibo Lenyi Hollum.

\s5
\p
\v 36 Towolo Elisabeta, ne ta haŋ, eholofi ifa hido inyeja. Hati iyane owuana ho hosehe no yafajin ile, emaruak ida hido inyeja binno.
\v 37 Obe hidonyi nabo sihinne ne leriamik himir Hollum."
\v 38 Ette Mariya hijoo, “Dede, ara naya hegiamani no Hollum, isiara hati hebara da hanaŋ iya lojo hiro nohoi. Ette hati anjillo ŋebusak inyeja.

\s5
\p
\v 39 Do holoŋitek nuha odiote Mariya ette ŋarruhari adoŋe no Yudeya,
\v 40 eno inyeja ahotwai haji ho Sakariya ette hifony Elisabeta.
\v 41 Nafa etiru Elisabeta hifonya na Mariya, ette lodole lie to hosehe diote; hati efut ifa Elisabeta ho Loholio Lolibo.

\s5
\p
\v 42 Ette inyeja hiro woŋwoŋ hijo, “De hiji ho ŋoruo daŋ obolo munoi dohoi ho hito le ittu iye esiu!
\v 43 Nyo lottu hotonye Habu ariŋari naŋ?
\v 44 Ta nara etiruni naya hifonya nohoi, ette hito to hosehe hanaŋ hididiaŋa to munoi.
\v 45 Hotowuana munoi ho jaha dohoi heruhoni aŋawoŋ sayye dede innafa efahu Hollum.”

\s5
\p
\v 46 Ette Mariya hijo, “Etihabuo taji hanaŋ Monye,
\v 47 Etimuno Hollum Loyiri hanaŋ, nyo inyeja lara hetilahani.

\s5
\p
\v 48 Nyo egonyu inyeja fiahajo hanaŋ hegiamani. Iyane many ahosiere elilloŋo iso hilahajik daŋ naŋ ahamunoni,
\v 49 Egiem Lehitok da hanaŋ hirro aria inno hittaha; ojo fure nohonyie Olibo.

\s5
\p
\v 50 Ara hamehini Nohonyie de hilahaji many de hilahaji illo huwo illa labaŋ inyeja.
\v 51 Egiem inyeja hirro inno logol ta has innohonyie; etisarik inyeja luha ille etidara da tajia innohose.

\s5
\p
\v 52 Epihe inyeja henefitak to harajin afau, ette hihaf ahide illo lowuon da fau.
\v 53 Eiso inyeja hirro inna lanyard do huwo illo lowuon ho hiŋa, ette efuhai adde huwo habarak asai.

\s5
\p
\v 54 Ette inyeja hiluak hegiamani Lohonyie Israile, anyar lowuon ho hamehini
\v 55 Da Abramo iko woyojin illohonyie tulaŋ, iya nafa letterok inyeja do hohonyieok hijo ehum iso inyie.”

\s5
\p
\v 56 Amanya ifa Mariya he Elisabeta iya yafajin hunik, ette acahari ahaji honyie.
\v 57 Ifa lara holoŋ ne hitado no Elisabeta lodole, esiu inyeja lenyi.
\v 58 Etiru Lenyihari ho hilahaŋ honyie hijo ammehini Habu inyeja ette isieja munoi ho inyie.

\s5
\p
\v 59 Niya, te hitatohunihi no holoŋ, aŋafanu isieja higot hito lodole; ette isieja wahan efurek inyeja hetera Sakariya, fure no money honyie.
\v 60 Ette hati hotonye honyie hitiraŋ hijo, “Obe, elilloŋo iso inyeja hijo Yoani.”
\v 61 Ette isieja hijo do honyie, “Obe lobo de hiji ho woyo hatai le efurek huwo fure ne.”

\s5
\p
\v 62 Ette isieja ŋelimak money hotorrumu nari fure lawak inyeja ŋefurek.
\v 63 Ette inyeja hifia nobo higieri hegiorohini to hide honyie. “Fure nohonyie lara Yoani.“ Ojo isieja daŋ ette hililiha binno.

\s5
\p
\v 64 Kokuak ette hutuk nohonyie ŋa ojo hidofe ŋadief ebusahini, ette inyeja hitiara hiro hitahuo Hollum.
\v 65 Ette baŋi ŋawoŋ do huwo daŋ illafa amanya, elur isieja ho hirro daŋ innafa leduoŋ erarari daŋ da massiok ho fau inno Yudeya.
\v 66 Huwo illafa daŋ etiru odule higigillo hijo nyo hafa leduoŋ ette hijo, "Hottu iso lodole hira anyo?" Ette isieja ŋaheru hijo owuon hafa hana na Habu ho inyie.

\s5
\p
\v 67 Efut ifa money honyie Sakariya ho Loholio Lolibo, ette inyeja hiro hikili inna,
\v 68 “Hetahue Habu Hollum le Israile, nyo aŋawoŋ inyeja dohooi ette ŋehumak ikoi no hahehini huwo hotowuana ania.

\s5
\p
\v 69 Eiso inyeja dohooi hetillohini lologol tere woyo ba haigemani honyie Davide,
\v 70 Iya ero Hollum tok hekilak illohonyie ifa beren.
\v 71 Aŋaterok inyeja hesiarari dohooi ŋetillohini tere merok illohooi, ho tere hana ho luha oliwari kwaite illohooi.

\s5
\p
\v 72 Egiem inyeja inna hetihutahini hamehini no hohonyieok hohooi, ho hagiluni himora no lolibo.
\v 73 Himora nya ara aŋettenyahini na has nafa ero inyeja da Abramo hohonyie hohooi.
\v 74 Aŋehumak inyeja ŋettenyak na has anyar lohek iyohooi asai to has inno merok illohooi ho hebusahini iyohooi hegiamari do honyie obe baŋi,
\v 75 To libe iko to bisan do hosiere honyie do holoŋitek innohooi daŋ.

\s5
\p
\v 76 Hidonyi iye Lenyi hanaŋ, elilloŋo iso iye ahekilani lo lia to hitidara nalagalik anyar lehu iso iye do hosiere ho Habu hediarak huwo da ŋawoŋ nohoye,
\v 77 Anyar hidofe elwak huwo hotoyen hijo etillohini iso isieja jai to habisani no hiyatta.

\s5
\p
\v 78 Hollum lohoi iso obusak iyohooi to hamehini nohonyie, da hamehini inna, hetilahani ille ara iya holoŋ no moite iso lolotu te ido haluahari iyohooi.
\v 79 Opipiak iso do huwo illo ettole te idumele iko lohidis no ye; eriria iso inya hejek innohoi to hikoi no himora.”

\s5
\p
\v 80 Tonya ette hito bolo ette ŋawoŋ golon do loholio. Amanya inyeja allet de icala no lotte etiarari inyeja ŋalew de hiji ho huwo illo Israile.

\s5
\c 2
\p
\v 1 Iyane, do holoŋitek innafa, aŋawoŋ hiro tere Kesare Agusto efahini inyie hifahi ne hitigioro no fureita inno huwo illa lamanya da fau ho Roma.
\v 2 Ara ifa inna hitieri no higioro no fureta nafa owuanari Kurinno a mamur lo Siria.
\v 3 Ette huwo daŋ ta massiok innohose ŋaifie aborejin ha gala innohose hetigiorohini fureta innohosie.

\s5
\p
\v 4 Ellaŋ hidofe Yosefu to bore gala no Nasaret nyie ta Galileya ette ewate abore gala ho Yudeya no Bettelehm, ne oyien huw hijo doŋe no Davide, nyo ottu ifa inyeja tere woyo ba Davide.
\v 5 Ohu ifa inneyja ade hetigiorohini iko Mariya nafa esaŋa inyeja hidofe etila hito.

\s5
\p
\v 6 Niya nafa halarrasa isieja de, aŋawoŋ hati holoŋ hisiori lodole lohonyie.
\v 7 Ette inyeja ŋesiu hito olewa lodole loŋieu, ette elurok boŋo do honyie. Ette inyeja efiyak hito do hotuai ho togoli ne letimetteri huwo hanyahanya, nyo obe ifa mai do hose da haji na hettemonok.

\s5
\p
\v 8 Da mai nyie owuon ifa ilamuk heyohok illo kioro illafa amanya oriŋa kioro innohosei ta tari.
\v 9 Kwak, ette anjillo la Habu hiduoŋ do hose, ojo lohuo na Habu no opipiak ette elurok daŋ isieja, ette isieja baŋi binno.

\s5
\p
\v 10 Niya ette anjillo hijo do hose, “Ibaŋa labaŋ, nyo awak iso naŋ elimak sayye inna lanyar inne  leyani munoi do huwo daŋ.
\v 11 Ena esiuni Hetalahani da hatai do bore ha gala no Davide! Ara inyie Kristo Habu!
\v 12 Ara inna hituhuti neleiso iso da hatai, errumu iso itai lodole lobubuna da boŋojin lelefer do togoli hitimhati na hanyahanya."

\s5
\p
\v 13 Kokuak owuon ifa iluluŋ no oseŋer ille ido ille etihabuo Hollum ette hijo,
\v 14 “Hotohuo Hollum lie to hide,  hotowuana hidofe himora da fau to hiji ho huwo illo omuno inyie.”

\s5
\p
\v 15 Aŋawoŋ holoŋ nafa ofuye anjillohien tere hose ahide ido, ette heyohok hiro do kkwaite innohosie, “Ŋaifie iyane a Bettelehem, anyar efuo ŋegonyu sehin nara leba nelehumak Habu hetteyen iyohooi.”
\v 16 Aruhari isieja ade ette ŋarrumu Maria iko Yosefu, egonyu isia lodole lefer do togoli imhatit.

\s5
\p
\v 17 Ifa legonyu isieja inna, elimak isieja do huwo hirro daŋ innafa ojo huwo to lodole lie.
\v 18 Eliliha illafa letiru daŋ do hirro innafa elimak heyohok isieja daŋ.
\v 19 Hati arrasa ifa Mariya higigillo hirrro innafa etiru ho innafa lotunak inyie da taji honyie.
\v 20 Aŋacohini heyokok, ille etahuo ojo hidofe etihabuo Hollum to hirro innafa etiru ho nuhe innafa egonyu isieja, iya nafa ero huwo do hosie.

\s5
\p
\v 21 Nafa lera far hitahotohunihi noholoŋ, era ifa far no ŋoto no lodole, ette efurek inyeja Yesu, fure nafa eiso anjillo holobe ifa etiyodik do hosehe.

\s5
\p
\v 22 Nafa lelaŋ holoŋitek inno hitilibo, iya lojo hifahi no Musa, eyani Yosefu iko Mariya hito lie hosie lodole efahak ahide Haji Imojit no Hollum to Yerusalem hesiarari inyeja da Habu.
\v 23 Iya nafa legioroi do hotuai ho hifahi no Habu; “Durre lewa loŋeuha ille lesiuni hesiara isieja daŋ da Habu.”
\v 24 Afanu hidofe isieja hiso ibulucita iya nafa oji huwo do hotuai ho hifahi na Habu, “Turet illo wolo kuya lohorik illo lodicio illo hamami.”

\s5
\p
\v 25 Ihuma riŋa, owuon ifa lobo tiŋoni do Yerusalm fure nohonyie Simiona. Obis ifa tihoni ille ojo hidofe eiso wan de igem. Etila ifa inyeja itiliha no tajia inno huwo ille Israile. Ojo ifa Loholio Lolibo owuon iko inyeja.
\v 26 Etuhutek ifa anjillo Lolibo dohonyie ette hijo, obe iso inyeja oye holobe inyeja egonyu Habu Yesu Kristo.

\s5
\p
\v 27 Da nabo far ottu ifa inyeja ahotue Haji Imojit nyo Loholio ifa eyani inyeja de. Nafa eyani hesiok hito, Yesu hehumari te inyeja iya lojo imohit no hifahi.
\v 28 Ette Simiona ŋamojok inyeja da has honyie, etahuo ette hijo,
\v 29 “Iyane isiara hegiamani lohoi hotopiahari bolioŋ, Habu iya eijo iye.

\s5
\p
\v 30 Aŋegonyu honyiehite hanaŋ hetilahani lohoi,
\v 31 Inne ediarak iye do honyiehite inno huwo daŋ.
\v 32 Ara iso inyeja calai letuhuta hilahode do Gentails ojo iso lohuo lo huwo illohoi Israile.”

\s5
\p
\v 33 Omunoi ifa monye ho hotonye hito ette hililiha do hirro innafa ero te inyie.
\v 34 Ette Simiona hijok isieja ette hijo do Mariya hotonye hito, “Itira na lanyar! Eyani iso hito le ŋahuye ho diote no huwo illo Israile aria, ojo hidofe hituhuti no lottu wuana.
\v 35 Hidofe, ocuk iso demi Oholio nohonyie, hijo anyar asalak higigilita inna tajia.”

\s5
\p
\v 36 Owuon hidofe nabo hekilani de nara fure Anna. Ara ifa inyeja ŋani Fanuel to woyo no Aser. Emaruak ifa inyeja binno. Amanya ifa isieja ho lolewa honyie ŋasi hetterik ija da yama nohosie ette lolewa honyie yei.
\v 37 Ette inyeja hira ihidak ŋasi tomuana hotohunik ha aŋwan. Oduloi ifa inyeja manya de Ikelesia etihabuo Hollum to hiya ho mojo ta far ho harie.
\v 38 Da far nyie, ottu ifa inyeja do hosie ette hitira, esiara humo do Hollum. Ero inyeja do huwo daŋ te hiram no hito to hitila nohosie etillohini no Yerusalem.

\s5
\p
\v 39 Ifa leisohak isieja higem hirro daŋ iya lojo Ifahita inno Habu Hollum, ette isieja ŋacohari a Galileya bore gala nohosie, Nasaret.
\v 40 Ifa lobolo hito, owuSon ho golon, no kwan, obolo ofioro, owuon ifa agarasia no Hollum do honyie.

\s5
\p
\v 41 Olot ifa Mariya ho Yosefu ŋasi daŋ a Yerusalem do huwom no Laŋan.
\v 42 Nafa era ŋasi innohonyie tomon harik, ofuo ifa isieja huwom iya ara imohit nohosie.
\v 43 Ifa latohu isieja holoŋitek inno huwom, ette isieja ŋacohari a haŋ.
\v 44 Hati arrasa ifa Yesu da halu do Yerusalem ojo Mariya ho Yosefu lobe loyien. Egigillo ifa isieja owuon mahu ho iluluŋ nafa ohu hose, olot ifa isieja fa naboite. Ette isieja hitiara siaha inyeja de hiji ho woyo ho morot.

\s5
\p
\v 45 Ifa lobe isieja lorrumu inyeja, ette ŋacohari a Yerusalem losiehari inyeja de.
\v 46 Da halu ho holoŋitek hunik, ette isieja ŋarrumu do hotuai he Ikelesia, leletole de hiji hetiyanak, letira do hosie ojo lefifia isieja.
\v 47 Eliliha illafa etiru lofioroho ho hitiraŋita innohonyie.

\s5
\p
\v 48 Ifa ewolo Mariya ho Yosefu inyeja, ette isieja hililiha. Ette hotonye honyie hijo do honyie, “Hito, nyo lihum iye iyohoi aniaŋ Itira, osiaha monye hoi ha naŋ iye binno.”
\v 49 Ette inyeja hijo do hosie, “Isiaha itai naŋ ano nyo Ibe itai liyen hijo anyar awuon naŋ da haji ho Monye hanaŋ?”
\v 50 Hati obe ifa isieja leriamik hiyen hirro inne lero inyeja.

\s5
\p
\v 51 Niya, ette inyeja ŋacohari daŋ he isieja ahaŋ a Nasaret ette hitira do hosie. Ottunak ifa hotonye honyie hirro inne daŋ ta taji honyie.
\v 52 Hati obobolori ifa Yesu to lofioroho, to kwan ojo to mune nohonyie ho Hollum ho Huwo.

\s5
\c 3
\p
\v 1 Do ŋasi tomon ho miet do hillohitok no Tiberio Kesari, ifa Pontio Pilato ara mamur to Yudeya, ara ifa Erode lo Galileya, hilasi honyie Pilato ara eittok le ŋhati no ituria ho Trakonitis ojo lasiana ara eittok le Agilens,
\v 2 Do ŋasi inne leitok lo Fadirihien Anania Kaipas, ottu Hiram no Hollum do Yoani, lenyi Zakaria, da  waha

\s5
\p
\v 3 Oduloi inyeja loton aŋati no hari no Jordan. Etiyana batisimo no ŋabusak no hiyata anyar lo hehini hiyata

\s5
\p
\v 4 Iya egioro to Buk ne Isaya hekilani. "Elilloŋo lobo tihoni de waha ihuma ikoi na Habu, ihuma ikoi no honyie ana lebis.

\s5
\p
\v 5 Woni daŋ heti nuhak. Doŋiok daŋ ho mworari anyar leitirio, hunna logulo hetibisak. Hojo masik inne loru eyar lenyilita.
\v 6 Owolo iso huwo daŋ ŋaitilahuni Hollum’’

\s5
\p
\v 7 Hati ojo Yoane do iluluŋ na huwo hulefa afanu de inyeja inyar loruma batisimo tere honyie. ’’Itai durre illo hiyeri no muniok ŋai leisar itai irwatik hijoria ne lottu?

\s5
\p
\v 8 Itireu haŋer inne oremik ho hobo na hiyette ojo to kwaite inne hatai, ’Erra iyohoi monye hoihoi Abramo,’ Alimak naŋ da hatai hijo oremik Hollum ŋadumu durre ille Abramo te ho moru.

\s5
\p
\v 9 Owana toru inne hade huna yani. Yani nie lobe leyani haŋer inne lobe leñar erubahini da fau ette ebirohini to hima.’’

\s5
\p
\v 10 Ette hiyo hulefa lowon ho ilulung hifia inyieja hijo,’’Hollum hati iyohoi nyo?’’
\v 11 Ettirang inyeja ojo to hosie, ’’Lowon lobo hobongojin arrik, hesiara noboti do lia obe nabo, lowuon lobo ho ŋiria hegiama iya nia."

\s5
\p
\v 12 Haitiluak haiduduhak ilo musuru efanu hijo anyar leruma batisimo, ojo isieja do honyi, ’’Haitiyanani, hoihum iso iyohoi nyo?’’
\v 13 Ojo inyeja do hosie, ’’Idek heidumu, ’’Arobiaha hunna lolunga hagalik inne isiaha ittai.’’

\s5
\p
\v 14 Eifi hido hilak osenger inyeja ojo, ’’A ma iyohoi? Anyar lehum iyohoi nyo?’’ Ettirang isieja, ’’Haidumu arobia tere lobo togolon, hidofe haitisihak lobo to taler. Iriamik itai hoidumuti inne hatai.’’

\s5
\p
\v 15 Ifa lewak huwo hiwolo Kristo hawoŋ, ebunyuta  ifa tajia inno hosie to Yoani hijo hara ma iye Kristo.
\v 16 Ettirang Yoani to hosie daŋ, Lara da hanaŋ, Aibatisa naŋ ittai to hifioŋ. Hati ottu iso lobo le oboro agalik naŋ le enya naya larumek aŋahou hamuha inno honyie. Eibatisio iso inyie itai to Oholio lo Olibo ojo te hima.

\s5
\p
\v 17 Owon hijili no honyie ta hana honyie le egilia ŋama huna abalu inyie, eiticeŋu hafuot adede hofyek ŋama do mugu no honyi, hati ojo hafuot idek de hima na leinya lodunya.’’

\s5
\p
\v 18 Eitito, Yoane saye inna lanyar de huwo.
\v 19 Etiru Yoane Erode haboloni to ŋayemu no ŋorwo ne hilasi, Herodias, hojo saŋ inne lorru leihum Erode.
\v 20 Hati einyak Erode hido hihum nobo run hinyak. Esionok Yoane ta Babus .

\s5
\p
\v 21 Tanafa ifa leibatisari Yoane huwo daŋ. Ojo hido Yesu eibatisa. Ifa ho lomojo isieja ette idou ŋa.
\v 22 Ette Loholio ile Olibo ŋadou afau do honyi  to wan iya wolo tenie oto hirori tedou hijo, ’’Era iye hito hanaŋ la amuno naŋ. Amuno naya iyye.’’

\s5
\p
\v 23 Ette Yesu to wan, ifa leitiara inyeja hitiyena, ifa leira inyeja ŋasi tomwana hunik. Ara ifa inyeja hito (iyya amara ) tere ho Yosefo,
\v 24 Lenyi hoi le, Lenyi  Mattanat, lenyi Levi, lenyi Melki, lenyi Yonnai, lenyi Yosefo,

\s5
\p
\v 25 lenyi Mattathias, lenyi Amos, lenyi Nahum, lenyi Asli, lenyi Naggai,
\v 26 lenyi Matt, lenyi Mattathias, lenyi Semein, lenyi Josek, lenyi Joda,

\s5
\p
\v 27 lenyi Juana, lenyi Rhesa, lenyi Serubabel, lenyi Sheatiel, lenyi Neri,
\v 28 lenyi Melchi, lenyi Addi, lenyi Kosam, lenyi Elmadam, lenyi Er,
\v 29 lenyi  Joshua, Jorim, lenyi Elieser, lenyi Jorim, lenyi Mathat, lenyi Lefi,

\s5
\p
\v 30 lenyi Simeon, lenyi Judah, lenyi Joseph, lenyi Jonam, lenyi Eliakim,
\v 31 lenyi Melea, lenyi Menna, lenyi Mattatha, lenyi Natan, lenyi David,
\v 32 lenyi Jesse, lenyi Obed, lenyi Boaz, lenyi Salmon, lenyi Nahshon,

\s5
\p
\v 33 lenyi Amminadab, lenyi Admin, lenyi Arni, lenyi Hezron, lenyi Perez, lenyi Judah,
\v 34 lenyi Jakob, lenyi Isaak, lenyi Abramo, lenyi Terah, lenyi Nahor,
\v 35 lenyi Serug, lenyi Reu, lenyi Peleg, lenyi Eber, lenyi Shelah,

\s5
\p
\v 36 lenyi Kainan, lenyi Arphaxad, lenyi Shem, lenyi Noah, lenyi Lamek,
\v 37 lenyi Methusaleh, lenyi Enock, lenyi Jared, lenyi Mahalel, lenyi Kainan,
\v 38 lenyi Enos, lenyi Seth, lenyi Adam, Lenyi Hollum.

\s5
\c 4
\p
\v 1 1 Ette Yesu hifut ho Loholio olibo ette ŋacohini tahari ho Yordano, ette Loholio no Hollum eyari inyeja a waha
\v 2 Do holoŋitek tomona aŋwan, ette sitan hikem inyeja. De hicuŋi no holoŋi nuhe, obe inyeja lanya hinnak hirro, ette inyeja wodoi.

\s5
\p
\v 3 Ette Sitan hijo dohonyie, "Lira iye Lenyi Hollum, illoito moruo inna hetera ŋiria."
\v 4 Ojo Yesu etiraŋ inyeja hijo, "inya tihoni lamanya te ŋiria hamai."

\s5
\p
\v 5 Ette Sitan ŋayari inyeja a hide ho doŋe, ette ŋatuhutek inyeja lobierejin daŋ inna fau doholoŋ nyie.
\v 6 Ette Sitan hijo dohonyie, "Aiso iso naŋ iye hillohitok he hinnefita no lobierejin hunna, he imanyiti inna fau daŋ. Aremik naŋ higem hiram nia hijo aŋaiseiere ifa saŋ inne da hanaŋ anyar enefita naŋ, aremik naŋ aŋaisere do tihoni lalawak naŋ.
\v 7 Liremik iye rigoŋo dafau dohosiere hanaŋ ette iye hitihabwo naŋ, ara hunaŋ daŋ innohoi."

\s5
\p
\v 8 Hati ette Yesu hitiraŋ inyeja hijo, "Egioro hijo, 'Tomojei Habu lohoi Hollum, ette iye higema dohonyie hamai.'"

\s5
\p
\v 9 Da halu ette Sitan ŋaiyari Yesu a Yerusalem ette ŋaihumak inyeja de sihidi ha Haji Imojit nehitok, ette hijo do honyiei, "lira iye Lenyi Hollum, ibire kwan nohoi teni.
\v 10 Egioro hijo, 'efahu iso Hollum anjelohien illohonyie anyar leriria iye.'
\v 11 Enief 'iye dahas hoi, ibe iso iye liriafak hejek innohoi do moruo.'"

\s5
\p
\v 12 Ette Yesu hitiraŋ inya hijo, "Ojo ifa, 'edek haikem Habu lohoi Hollum.'"
\v 13 Ifa lojo sitan lotohu kema Yesu, aŋainno ade ette inya aŋaibusak Yesu doholoŋ nabo.

\s5
\p
\v 14 Ette Yesu ŋacohari a Galilio to golon no Loholio Lolibo, ette sayejin innohonyie ŋaisarik da masiok ha fau daŋ.
\v 15 Etiyana inya da Sinagog, ojo huwo daŋ etihabuo inyia.

\s5
\p
\v 16 Ifa far nabo aŋawoŋ Yesu a Nasareta, do bore hagala nafa letibolori huwo inya. Iyya imohiti innohonyie, aŋajigak inyeja a Sinagog da far na Sabato,
\v 17 Odioto inyeja ette hihen to Buk no Hollum, ette ŋamoju buk no Isaya ette hiŋa gagar, ette arruma ŋhati ne legioro hijo,

\s5
\p
\v 18 "Owon Loholio no Hollum da hanaŋ, nyo onyimu inyeja naŋ anyar erotari naŋ sayejin inna lanyar do lociaŋak. Efahu inyeja naŋ anyar elimak naŋ saye no lohoini luha efita, ojo hidofe enyahak haŋodok etteriŋie, ette ŋahek luha letigema huwo,
\v 19 Ette ŋailimak hiŋa nolibori Habu."

\s5
\p
\v 20 Ette inyeja ŋaisonok gagar, ette ŋainyahak da haigemak illo Sinagog, ette aŋwonyie. Eriŋa honyiehite daŋ inno huwo illafa te Sinagog dohonyie.
\v 21 Ette inyeja hiter hiro dohosie, "Eina ottubai hiram no Hollum innaŋ do yohe hatai."
\v 22 Owolo isieja illafa lowuon de hiram lojo inyeja daŋ ette isia daŋ hililiha binno do rori inne lelimu Yesu tohutuk honyie. Ette isia hijo, "Honya lara lenyi Yosefu leŋ?"

\s5
\p
\v 23 Ette Yesu hijo dohosie, "Dede elimak iso itai lofioroho huna da hanaŋ, 'diktor, itilibo kwan nohoi. Igema inni daŋ dobore gala nahatai rori innafa letiru iyohoi hijo ihuma iye do Kapernom.'"
\v 24 Ette inyeja hijak hijo, "Dede ajo naŋ dahatai, obe huwo leruk haikilani do doŋe hosie.

\s5
\p
\v 25 Hati ajo nag dahatai, dede owon ifa ŋoruo ihidahi eno loluŋa de Israile do holoŋitek inne Elija, ifa lojo ido lesiono, enya hai ŋasi hunik ha yafajin ile, ifa hati loboro hiŋa da fau daŋ.
\v 26 Obe ifa lefahak inyeja do ihidahi daŋ, hati de ihidak nafa lamanya da Sarefat de lerek ho doŋe ne Sidon.
\v 27 Owon hido huwo illologui ha talulu de Israile doholoŋ he Elisa haikilani, hati obe ifa letilibo lobo tere hosie daŋ arari Namana te Siria."

\s5
\p
\v 28 Efut huwo illafa lowuon de Sinagog hojore ifa lojo isiaja letiri rori inne.
\v 29 Odioto isieja ette ŋaipihore inyeja ade todoŋe hosie, ette ŋayari inyeja amai nolomunya dodoŋe no loduhori isieja hajik innohosie, de leremik isieja ŋasule inyeja a imunya.
\v 30 Ette inyeja ŋahisari tehiji hosie ette ŋaino ade.

\s5
\p
\v 31 Ette Yesu ŋaino a Kapernam, do bobre gala na Galileya. Ette hitiyana huwo do holoŋ no Sabato.
\v 32 Ette isieja hililiha do hitiyana nohonyie, hijo ero inyeja to golon.

\s5
\p
\v 33 De Sinagog do holoŋ nyie, owon ifa tihoni lobo lo lowuon he meneŋa ette yo ne lewowoŋita, "Yesu lo Nasareta,
\v 34 Hiwak iye hihuma iyohoi jei? Ittu iye letaturori iyohoi? Ayen naŋ iye ŋai! Ira iye haliboni lo Hollum!"

\s5
\p
\v 35 Ette Yesu ŋaiburahini de meneŋa hijo, "Okwai, tejiŋu te honyie!" Ifa lojo meneŋa lobuarak tihoni le dafau dehiji hosie, ette ŋajiŋu te honyie obe leriafu inyeja.
\v 36 Eliliha ifa huwo binno, ette isia ŋadulei hiroita do kwaite innohosie ette hifia, "ŋari hiro hunaŋ? Eburahini tihoni le loyirihien inne lebot te illohitok ojo hido to golon, ette loyirihen ŋajiŋu adeŋ?"
\v 37 Nia ette saye inno Yesu ŋaisarik afau daŋ.

\s5
\p
\v 38 Ette Yesu ŋabusak Sinnagog ette ŋainno a haŋ he Simone. De oŋwai ifa homoni Simone ho                                nohon no kwan nelefiriwa binno, ette isia hifia Yesu anyar letilib inye.
\v 39 Ette Yesu weita dahalai ette ŋaifuhei nohon ade, ette inyeja ŋaino. Tere ette homoni Simone doto ette hifo dohosie ŋiria.

\s5
\p
\v 40 Ifa lojo holoŋ laswori, ette huwo ŋaiyani de Yesu huwo daŋ inno lomui ho iŋaiti inno lolufa. Ojo Yesu ŋettenyak has inno honyie do huwo inno lomui daŋ ette isia liboi.
\v 41 Ette meneŋa hido ŋajiŋu tere hohuwo inno loloŋa, oyo hijo, "Ira iye Lenyi Hollum!" Ette Yesu ŋaiburahini meneŋa obe hosie ero, hijo eyen isia hijo ara inyeja Masiya.

\s5
\p
\v 42 Ifa beren to moite, ewan Yesu amai nolodua. Ette iluluŋ no huwo ŋawoŋ ŋasiehini inyeja amai nolowuonyie inyeja.
\v 43 Ekem isia hijo ette nyia inyeja lohu ade tere hosie. Hati ojo inyeja dohosie hijo, "Awak naŋ hidofe hitiyena sayye inno lelibo inno lobie no Hollum do borejin hinnak inna gala nuha, hijo ara hiram nia nafa lefahahini naŋ aini."
\v 44 Nia, odulei inyeja hitiyana de Sinagogi innafa lowuon da fau ho Yudeya.

\s5
\c 5
\p
\v 1 Iyania ifa lojo iluluŋ no huwo lokudak Yesu ette hitira hiram no Hollum, oweita ifa inyeja da halai ha hari ne hitok na lara fure Genesaret.
\v 2 Owolo inyeja togolisen arik aŋateli a halai ha hari ne hitok. Aŋadou hairietak ha ham tere ette isieja hilla boita.
\v 3 Aŋaidamik Yesu a hotue ho togoli naboite nafa he Simone, ette inyeja hifi Simone hotosulak a hifioŋ tere ho fau. Ette inyeja ŋahunyie hitiyena huwo to hotue ho togoli.

\s5
\p
\v 4 Ifa lojo inyeja lotohu hiroita, ejo inyieya de Simone, "Yari togoli a hiji ha hari ade lowudo ette iye ŋabirok boita innohoi anyar lerietu ham."
\v 5 Ette Simone hitiraŋ hijo, "leitok, egema iyyohoi binno harie daŋ, obe lerietu hinnak hirro, hati te hiro tonohoi, ahu naŋ ŋaibusak boi a hifioŋ."
\v 6 Ifa lojo isieja legem, aŋaiduduhu iluluŋ na ham, ette boi no hosie fufuto.
\v 7 Ette isieja hilloloŋ loriahat hosie ta hana a togoli nabo anyar lafanu hiluak isieja. Ette isieja ŋafanu ŋaifutak togolisen nuhe, eitek togolisen ŋadillori.

\s5
\p
\v 8 Hati ifa lojo Simone Peturu lowolo inyeja, ette ŋahuyek do huŋu inno Yesu, hijo, “Ino teni hanaŋ, ara naŋ heyani, habu."
\v 9 Eliliha ifa inyeja, ho luhe illafa lowuon honyie, da ham innafa le nefu isieja ette ŋayari.
\v 10 Ara ifa isieja Yakobo ho Yoane, lenyok he Sebedi, illafa lara eriahat ho Simone. Ette Yesu hijo de Simone, "Idek ha ibaŋ, nyo tafar te inna a hosiere ira iso iye hairietani ho huwo."
\v 11 Ifa lojo isieja le yani togolisen a halai, aŋaibusak inyeja daŋ ette ŋaijufari Yesu.

\s5
\p
\v 12 Owon Yesu ifa do bore gala nabo, hati dee, owon lobo tihoni de lo lomui ha talulu. Ifa lojo owolo Yesu, ette inyeja ŋahuyek to homoŋ a fok ette lelia do honyie hijo,"Ai! Habu, kuya liwak iye, itilibo naŋ."
\v 13 Ette Yesu ŋaitibisak hana no honyie ette hitir injieja hijo, "Awak naŋ. Teliboi." Tere ojo talulu kuak abusak inyeja.

\s5
\p
\v 14 Ette inyeja hitoto tihoni le obe ho inyie lelimak do lobo tihoni, hati elimak inyeja hijo, "Inno ikoi nohoi ette iye ŋaituhutek kwan no hoi de ha fadiri ette ebuluc liboi no hoi, iyya lojo hifahita inno Musa hijo anyar lara hituhuti do hosie."

\s5
\p
\v 15 Hati ojo egem nohonyie a rasa ŋaisarari a hosiere, ette iluluŋ no huwo ŋaiduduhuni anyar afanu hitira hitiyena hidofe anyar etilib iŋweiti hosie.
\v 16 Hati odulei inyeja ŋaino amai no lodua omojori.

\s5
\p
\v 17 Ifa do holoŋi nuhe etiyanari Yesu, owon ifa hilak Farisei ha haitiyenak ho hifahiti ille etole de, illafa lafanu ta maisok hinnak do fau ha Galileya ho Yudeyo, ette hido to bore gala no Yerusalem. Owon ifa inyeja ho golon no Habu no etilibori igweiti.

\s5
\p
\v 18 Nia aŋafanu hilak huwo, a kafita tihoni loloŋura te biris, ette siaha ikoi ne leyarie inyeja a hotue haji anyar letiferik inyeja da fau de lerek he Yesu.
\v 19 Obe isieja oruma ikoi ne eyarie inyeja a hotue hijo obolo iluluŋ no huwo, hati ette isieja ŋarek a hide ha haji. Ette isieja ŋaitusuru inyeja te biris honyie de hiji ho huwo de lerek ho Yesu.

\s5
\p
\v 20 Ifa owolo inyeja hiruk nohosie, ette Yesu hijo. "Illa, ebusahini hiyata innohoi."
\v 21 Hati Hatiyenak he hifahita ojo Farisei hifiia inne hijo, "ŋai le eiramitari fure no Hollum? ŋai le ŋaibusak hiyata, arari Hollum hamai?"

\s5
\p
\v 22 Ette Yesu hiyen higilita inno hosie ette hitiraŋ, "Nyo lifia itai inne da tenya hatai?
\v 23 Nari lefiak tehijio, 'ŋaibusahini hiyata hoi kuya? 'Totei tolotoŋ?'
\v 24 Hati anyar liyen itai hijo owon Lenyi ho tihoni ho golon da fau haŋabusak hiyata, ajo naŋ dohoi, 'Totei a hide, todumu biris nohoi, inno a haŋ hoi.'"

\s5
\p
\v 25 Tere odoto tihoni le a hide tehiji hosie ette ŋadumu biris nohonyie nafa leferie inyeja, ette ŋacahari a haŋ honyie he hitihabuo Hollum.
Eliliha ifa huwo bi daŋ ette isieja hitihabuo Hollum.
\v 26 Efut isieja habaŋi, ette hijo, "Aŋawolo iyohoi rori inno logol Eina."

\s5
\p
\v 27 Da halu ho rori inne, aŋainno Yesu tere ette wolo haiduduhani ho musuru fure no honyie Lefi leitole damai he leiduduhari ho musuru. Ette inyeija hijo do honyie, "Ijufuni naŋ."
\v 28 Niya aŋaibusak Lefi saŋ daŋ, odoto ette ŋaijufari Yesu.

\s5
\p
\v 29 Ette Lefi ŋahuhumak karama nehitok de Yesu da haŋ honyie, owuon hido ifa haiduduhak ho musuru ille loluŋa de, ojo hilak huwo ille lowuon hettebuan ladaha hosie.
\v 30 Hati ojo Farisei ho hetiyanak he hifahita hiŋugunuta de ejefat hijo, "Jie lidaha itai imata ha hadumak ho musuru ho huwo hayak?"
\v 31 Ette Yesu hitiraŋ isieja, "Obe huwo ille lelibo lesiaha diktor, hati huwo ille loŋwai lesiaha.
\v 32 Abe naŋ latu lelilloŋori huwo ille lebis anyar eloito, hati hilloloŋo hayak hettefelai."

\s5
\p
\v 33 Ette isieja hijo do Yesu, "Eya ifa ejifat ille Yoani ette hijo fe omojo gagaga. Ojo hido ejifat ille Farisei ehuma daŋ ani. Hati ejifat illohoi adaha amata hido."
\v 34 Ojo Yesu dohosie, "Heremik iso leriahat ha hayamani hiyya olowuon hayamani dehiji hosie?
\v 35 Hati afanu iso holoŋi inne leyairi hayamani tehiji hosie, ette hati isieja hiyya do holoŋi nuhe."

\s5
\p
\v 36 Ette Yesu hido hiro do hosie hitiriami hijo, "Obe tihoni leritu boŋo letiŋ tere ho boŋo ŋejuk ette ŋarifak do boŋo maruani. Hati legem inyeja ani, eremik hirit boŋo nara ŋejuk.

\s5
\p
\v 37 Hido ifa obe tihoni eturak fino ŋejuk ahotui rokwo maruani, legem ani, ette fino ŋejuk hirit rokwo nia, ette fino nia ŋaduhori, ette rokwo nia ŋuasa.
\v 38 Hati fino ŋejuk anyar loduhohini do hotui ho rokwo ŋejuk.
\v 39 Obe tihoni, Da halu he himat fino maruani, hiwak fino ŋejuk, ojo iso inyeja, 'Elibo maruani.'"

\s5
\c 6
\p
\v 1 Da nabo holoŋ ha Sabato, aŋainno Yesu he lejifat honyie to hotuai module ŋagigilari ŋama, hifufua ette daha.
\v 2 Hati ette hilak Farisei hijo, "Jei lihuma itai higemita inne leinya hifahita lawak to holoŋ no Sabato?"

\s5
\p
\v 3 Ette Yesu hitiraŋ isieja hijo, "Obe itai ehen hiram no Davide ifa ojo inyeja lowodo, ifa lowuon inyeja ho huwo illo honyieŋ?
\v 4 Aŋajiŋak isieja a hotui ha haji ho Hollum, ette ŋadumu imuneaha innafa lara hisiorita inno Hollum ette daha, ette hidofe ŋaisiere hinnak do huwo illo honyie a tanhya, hati hido inyie hifahita ojo odua imune nyia do huwo sabak, arari fadirisen hamai ladaha."
\v 5 Ette inyeja hijo do hosie, "Ara Lenyi ho tihoni Habu lo Sabato."

\s5
\p
\v 6 Ifa da far nabo no Sabato, ajiŋak Yesu de Sinagog ette hitiyena huwo. Owon lobo tihoni lo logulo hana ne idahit.
\v 7 Ojo haitiyenak he hifahita ho Farisie hiriria binno, hiwak wolo hijo heitilib iso tihoni lobo to Sabato, ette hoisie ŋarumu hipali ne leitisiahari inyeja.
\v 8 Hati eyen inyeja higigillo no hosie ette hijo do tihoni le logulo hana, "Totei a hide, toweite inni de hiji ho huwo daŋ." Dee odoto tihoni le a hide, ette weita.

\s5
\p
\v 9 Ette Yesu hijo do hosie, "Efi naŋ itai, aŋettek hifahita to Sabato anyar legem ilibiti kuya iruti, ŋhatilahu manya kuya hitihar manyaŋ?"
\v 10 Ette inyeja riŋa do hosie daŋ ette hijo do tihoni le, "Itibisak hana nohoi." Ette tihoni le higem, ette hana no honyie liboi.
\v 11 Ette isieja hifut ho jore, ette isieja hiriota hijo hehum iso iyohoi Yesu jei.

\s5
\p
\v 12 Ifa far nabo do holoŋi nuhe, aŋaino Yesu a doŋe lo mojori. Odulei inyeja harie daŋ mojo do hollum.
\v 13 Ifa leira far, elilloŋo inyeja lejifat do honyie, ette inyeja ŋanyimu isieja tomon harik, illafa efurek inyeja hijo "lefahat".

\s5
\p
\v 14 Fureta inne lefahat ara Simone (ara hido Peturu) ha harasi honyie Andrea, Yakobo, Yoane, Pilipo, Bartilimeyo,
\v 15 Mateyo, Tomaso, Yakobo Lenyi Alfeyo ho Simone (Lafa lelilloŋo hijo Sillot),
\v 16 Yuda Lenyi Yakobo, ette Yuda Iskariote lafa letinyaŋai Yesu.

\s5
\p
\v 17 Ette Yesu ŋarubu to doŋe hosie daŋ ette weita do bur. Owon ifa iluluŋ no lobolo ne lejifat honyie de, ojo hidofe iluluŋ no huwo te Yudea he Yerusalem ojo hido to holoroŋ ha hari no Yaya ho Sidon.
\v 18 Afanu isieja hitira inyeja ojo anyar etilib isieja te iŋweiti. Ojo huwo ille letigema loyirihen inno lebot hidofe liboi.
\v 19 Awak ifa huwo daŋ hitir inyeja, nyo ottu ifa duaran to kwan honyie ette hitilib isieja daŋ,

\s5
\p
\v 20 Ette inyeja riŋa de lejifat honyie ette hijo, "Ojok iso itai lociaŋak, ara Lobie no Hollum na hatai!
\v 21 Ojok iso hidofe itai huloŋ liwodo Eina, ifoŋi iso itai! Ojok iso itai hulon liyoo Eina; nyo illohita iso itai!

\s5
\p
\v 22 Ojok iso itai hulo leyalai huwo, le fuhei huwo ade tehiji hosie, lemoro itai, ette hido hituruo fureita inna hatai, to rori inno Lenyi tihoni!
\v 23 Itimune hidofe isahuta, hijo ira dede, nyo, oboro iso hisiorita da hatai de ido. Nyo, ebo ifa hohonyiok hosie haikilak illo Hollum ani.

\s5
\p
\v 24 Hati oru iso binno da hatai ha hasamak, hijo iruma itai munei Eina. Oru iso hido binno da hatai ille ifoŋi Einna! Nyo, ifuo iso itai wodoi.
\v 25 Oru iso da hatai ille lillohita Eina! Ifwo iso itai yo ette molo.

\s5
\p
\v 26 Orru iso da hatai letahuo huwo itai! Nyo ehuma ifa hohonyieok hosie haikilak talerok ani.

\s5
\p
\v 27 Hati ajo naŋ da hatai ille litira, itimunei merok hatai, hidofe ihuma ana lanyar do huwo ille leliwari itai.
\v 28 Itijak huwo ille lipit itai hidofe imojo do huwo ille letigema itai.

\s5
\p
\v 29 Lanaŋ tihoni logul nohoi, isiere hido inyeja logul nabuettei. Lodumu tihoni kout nohoi, isiere hido dohonyie gamis nohoi.
\v 30 Isiere tihoni sehi ne lefi inyeja, leyari tihoni sehi nohoi, idek do honyie.

\s5
\p
\v 31 Iya liwak itai huwo ehuma da hatai, ehuma do hosie daŋ ani.
\v 32 Hati limuno itai huwo ille lemuno itai, hirrumu iso itai nyo tere hosie? Hido omuno hayak huwo illo lomuno isieja.
\v 33 Lihuma itai ana lanyar do huwo ille le huma ana lanyar da hatai, hirruma iso itai nyo tere hosie? Hidofe hayak ehuma ani.
\v 34 Liluahak itai saŋ innahatai do huwo ille liyen itai hijo enyiehak iso dahatai, irumu iso itai nyo tere hosie? Hidofe oluha hayak saŋ da hayak, ette hitila ŋanyahu saŋ innohonyie.

\s5
\p
\v 35 Hati itimunei merok illahatai ette itai hihuma isieja ana lanyar. To luahak do hosie, idek haigigillo ŋainyahu saŋ tere hosie, nyo oboro iso hisiorita innahatai. Ira iso itai Lenyirok ho Hollum tehide, nyo ara inyeja le lemehini do huwo ille lenyia lojo humo ho huwo illo loru.
\v 36 Itimehini iya lemehini Monye hatai.

\s5
\p
\v 37 Idek haiŋot, anyar honyie lobe oŋotok do hoi. Idek haiŋot hipalita inno huwo, anyar honyie innohoi logoto. Ibusak hapalita inno huwo, ette innohoi ŋaibusahini.

\s5
\p
\v 38 Isiere do huwo, ette ŋaisiere da hatai. Hisiori ne lefut sudu, oduhori ette ŋaitaŋahini do murosi hatai. Ikemit ne likemari itai, ekema iso itai te ekemit te nyie.

\s5
\p
\v 39 Ette inyeja ŋailimak isieja hitiriami. "Heremik tihoni loŋodo ŋaidihori tihoni lo loŋodo? Kuya le dihori, eremik isieja daŋ ŋahuye aiwudo, honya fa isieja?
\v 40 Obe hejufani loboro tere ha hatiyanani honyie, hati leitiyen tihoni daŋ, ette cialai iya hatiyanani lo honyie.

\s5
\p
\v 41 Nyo liriŋa iye do hujuti letiŋ no lowuon do honyiek ha harasi hoi, inya iye ligigilu hita ne to honyiek hoi?
\v 42 Jei lijo iye da harasi hoi, 'Harasik, iko adumu naŋ hujiti ne to honyiek hoi,'' hati hido iye inya liwolo hita ne to honyiek hoi? Iyye haitimayahani! Todumu doo hita ne to honyiek hoi, ette iye wolo analanyar idumuni hati hujiti to honyiek ho mote hoi.

\s5
\p
\v 43 Hati obe yani ne lelibo eŋorak haŋer inno lomura, obe yani no lomura egorak haŋer inne le libo.
\v 44 Hati eremik yani daŋ herini ta haŋer hosie. Obe itai lidia ŋaboro tere ha ŋaria, obe hidofe itai lidia haŋer inno fino tere hikua.

\s5
\p
\v 45 Tihoni la lanyar, afanu ilibiti to lotunari ha taji honyie inno lelibo, ojo tihoni lo loru afanu irutioho ta taji honyie. Nyo ero hutuk rori inno lowuon da taji.

\s5
\p
\v 46 Nyo le lilloŋo itai naŋ, 'Habu, Habu', ijo itai ibo hihuma rori inno elimak naŋ itaiŋ?
\v 47 Huwo daŋ ila afanu de iti, ette hitira rori inne iti egemari, ette naŋ ŋailimak itai he ciala jei.
\v 48 Owon iya tihoni le ledima haji, ette hibok fok no lowudo wir wir many eba do moruo ette ŋadimak haji da mai no logol. Lojo igura lotu ette hibul hiji, inya letadik haji no honyie, obe loworei, nyo emijak haji ŋaidimahini.

\s5
\p
\v 49 Hati tihoni le letiri rori inne iti obe eruk, owon iyya tihoni le ledimak haji dehide ho fau obe lobok ahotue fau. Lojo igura lebulak haji, ette haji ŋairibori ko kwak ette ruoro."

\s5
\c 7
\p
\v 1 Ifa lojo Yesu lotuhok rori innafa lawak inyeja ŋailimak huwo, ette inyeja ŋaino a kapernom.

\s5
\p
\v 2 De owuon ifa lobo leitok lo oseŋer lo Roma he pit lohonyie lo lomuno inyeja binno. Hati oŋuai ifa pit le many imomohita ojo a yei.
\v 3 Ifa lojo leitok le letiri saye ne Yesu, ette inyeja ŋaifahak maruak ille yudei de he Yesu, anyar lefi inyeja o woŋ etiluahu pit lohonyie te yie.
\v 4 Ifa lojo isieja lafanu hiliaha he Yesu, ette isieja tanna Yesu hijo, "esiru dohoi hiluak iyye leitok le,
\v 5 nyo omuno inyeja doŋe nohoi binno, ette hidofe ŋaduhok do hohoe sinnagog."

\s5
\p
\v 6 Ette Yesu ŋaino hosie a hosiere. Hati ifa leliaha inyie da halai ha haŋ ne, ette leitok ŋaifahak motiarak o hotojio de Yesu, "Habu, idek haitigem kwan nohoi jia,
\v 7 Nyo obe naŋ lasiru hijo anyar ligiŋak iye a haji hanaŋ. Obe hidofe losiru da hanaŋ ŋawoŋ dohoi to kwan hanaŋ, hati irora tohutuk to nohoi hijo ette liboi, ette pit leiti liboi.
\v 8 Ara naŋ tihoni la lawon do fok ho goloŋ, hidofe oseŋer ileiti owon dofok hanaŋ. Ajo naŋ hijo do lobo, 'inno', ette inyie ŋainno, ojo do lobo, 'woŋ', ette inyie ŋawoŋ, ajo naŋ de pit, 'egema inna', ette inyie higem."

\s5
\p
\v 9 Ifa la ŋaitiru Yesu rori inne, ette inyeja hililiha do honyie, ette fela de iluluŋ nafa lejufuta inyeja ette hijo, "Ajo naŋ da hatai, olobe naŋ laruma lobo hairuhoni lo loboro hiruk iyya ile do fau ho Israil."
\v 10 Ette illafa lehahak leitok ha saye ŋacohari a haŋ ette ruma pit le aliboi.

\s5
\p
\v 11 Da halu he ne ette Yesu ŋainno abore gala nafa lara Nain, ojo lejifat illohonyie ŋaifie honyie he iluluŋ no huwo.
\v 12 Ifa le eliaha inyeja he ikat no bore ha gala, eboŋ ho huwo lakfari hayoni, ara ifa hayoni le hito loboitei do honyie honyie na lara ihidak lafanu he iluluŋ no huwo to hototue bore gala.
\v 13 Ifa lojo Yesu lowolo ihidak ne, ette inyeja ŋamehini do tihoni ne ette hijo do honyie, "Idek haiyoo".
\v 14 Ette inyeja boto ette hitany ibala, ette huwo illafa lakafita ibala weita. Ojo inyeja hijo, "Illa, ajo naŋ dohoi, totei."
\v 15 Ette hayoni le doto a hide ette hiroita. Ette Yesu aŋaisiere inyeja do honyie.

\s5
\p
\v 16 Ette baŋi hifut do huwo daŋ. Odulei isieja hitihabuo Hollum, hijo, "Ebur haikilani le hitok de hiji hohoi." Ette hidofe isieja hijo, "Aŋawoŋ Hollum le riŋari huwo illohonyie."
\v 17 Aŋaisarari saye ne he Yesu afok ho Yudeya ha masisok nuhe lerek daŋ.

\s5
\p
\v 18 Ifa lojo lejifat illo Yoane lelimak inyeja rori inne daŋ.
\v 19 Ette Yoane hilloloŋ lejifat illohonyie lohorik ette aŋaifahak isieja ade ha Habu otojo, "Hira iyye lafa lojo otu iso, kuya etila iyohoi lobo tihoni hamai?"
\v 20 Ifa lojo lafanu hiba daŋhati he Yesu, ette isieja hijo, "Yoani Batisto lefahu iyohoi dohoi hijo, 'Hira iyye lafa lojo otu iso, kuya etila iyohoi lobo tihoni hamai?'"

\s5
\p
\v 21 Do holoŋ nyie etilib ifa Yesu huwo inno loluŋa he iŋeiti ojo idiehiti ojo tee he menega, ette hidofe inyeja ŋaisiere huwo haŋodok inno loluŋa ette riŋei.
\v 22 Ette Yesu hitiraŋ isieja hijo, "Iso liŋaife itai ikoi nahatai, ifie ilimak Yoane rori inne leitiri itai he inne liwolo itai. Eriŋei haŋodok, oloton haŋurak, eliboi huwo ille loŋwai ha talulu, eitira hatuhok, owaran hayok, elimahini sayejin inno lelibo de huwo illafa lawak luaha.
\v 23 Tihoni le lenyie letiweiti hiruk no honyie detiti te higemita innieti ojoho iso."

\s5
\p
\v 24 Ifa laŋafie lejifat ile Yoane, ette Yesus hitiera hiro de iluluŋ rori inno Yoane hijo, "Efuo ifa itai leriŋari nyo a waha he ecalaŋ Leyami ne letadiho hujiti?
\v 25 Hati hifuo ifa itai leriŋari nyo, tihoni le eciefo boŋojin inna lanyarŋ Iwolo itai huwo ille eciefo boŋojin inne lelibo, amanya te hitidara amanaya do lobie ha habu.
\v 26 Hati hifuo ifa itai leriŋari nyo, haikilani? Ee, ajo naŋ dahatai, aŋalik hati haikilani.

\s5
\p
\v 27 Ara hati lafa leigioro hijo, 'Tiwolo aifahak naŋ leifahati leiti a hosiere hatai, lolotu ŋaitibisak ikoi nahatai a hosiere hatai.'
\v 28 Ajo naŋ dahatai tere he ille lesiu te hiji ho ŋoruo, obe lobo lagalik Yoane, hati tihoni asai do lobie ho Hollum lara lehitok tere honyie."

\s5
\p
\v 29 Ifa leitiri huwo rori inne, ho huwo hahurok ho musuru, hijo ebis Hollum. Ara isieja illafa loruma luha bhatisimo tere he Yoani.
\v 30 Hati Farisei ha haitiyenak he hifahita inno Yudei, obe ifa lorumu bhatisimo no Yoane, ebo isieja lofioroho inno Hollum do kwaite hosie.

\s5
\p
\v 31 Ette Yesu hijo, "Hatiriamik iso naŋ huwo hilahaji inna ho nyo?
\v 32 Heciala isieja ho nyo Eciala isieja iyya hurre ille leiramita do suk, eitole ette hilliloŋo kwaite inno hosie hijo, ehuta iyohoi hetter dahatai obe itai lica. Etariha iyohoi obe itai eiyo.

\s5
\p
\v 33 Hati Yoani Batista obe ottu adahari imune hidofe obe ottu amatari fino, hati ijo itai, 'owon inyeja he menega.'
\v 34 Ottu Lonyi tihoni daha ette mata, ijo itai hijo, 'Tiwolo, logo ha harumani le, mote ha haiduduhak ho musuru ha hayak!'
\v 35 Hati itihutek lefioroho do wure illohonyie daŋ."

\s5
\p
\v 36 Elilloŋo lobo Farisei Yesu anyar lotu daha honyie ŋiria. Ifa laŋajiŋak Yesu a haji ha Farisei, ette inyeja ŋawoinyie da tabuan ette daha.
\v 37 Hati owon nabo hito noŋoruo do bore gala nyie na lara hayani. Ifa leitiri tihoni ne hijo owon Yesu da haji ha Farisei da tabuan, ette inyeja ŋayani riaa ta jak no logol iholit no.
\v 38 Ette riŋoŋo de lerek he hejek he Yesu oyo binno. Ette hifufus hejek inno Yesu te hidenya honyie, ette inyeja hipot hejek inno Yesu to hofir, ette hidofe hijujur hejek ette hedo fe hitue hejek inne Yesu te riaa.

\s5
\p
\v 39 Ifa lojo Farisei lafa le liloŋo Yesu a haŋ honyie lowolo rori inne, ette inyeja higigillo to kwan honyie hijo, "Laŋara tihoni le haikilani, aŋayen nyari hito noŋoruo ne letettefa inyeja hijo ara hayani."
\v 40 Ette Yesu hitiraŋ inyeja hijo, "Simone, awon naŋ he hinnak hirro inna lawak naŋ ŋailimak" dohoi," "Heilimak Haitiyenani!"

\s5
\p
\v 41 Ette Yesu hijo, "Owon ifa lohorosi hilak lohorik illo lobo tihoni. Owon loboitei ho arobiya hisihet miyet, Ojo lobo ho orobiya tomona miyet.
\v 42 Hati obe huwo ile lowuon ho orobiya inno lodumari nuhe, ette monyie horosi ŋabusak hosi nuhe daŋ ararik. Iyane, dehiji hosie, lari tere hosie iso lomuno inyeja binnoŋ?"
\v 43 Ette Simone hitiraŋ inyeja hijo, "Agil naŋ lafa le busak huwo inno loluŋa." Ette Yesu hijo dohonyie, "Iten iye analanyar."

\s5
\p
\v 44 Ette Yesu fela de hito noŋuruo nyie ette hijo de Simone, "Hito noŋoruo inna, ajiŋak naŋ ahaji hoi, obe iye lisiere naŋ hifioŋ hilleta inno hejek, hati elila inyia hejek inanaŋ te hidenya honyie ette hidofe hifufus to hofir honyie.
\v 45 To lotuni hanaŋ ahaji hoi, obe iye lijur naŋ, hati tihoni ne odulei jura hejek ihanaŋ.

\s5
\p
\v 46 Obe iye litue no hanaŋ te hiyali, hati tihoni inna aŋaitue naŋ te riaa.
\v 47 Te hirro te inne, ajo naŋ dohoi hijo hiyata inno tihoni inna innafa loluŋa, aŋaibusahini ette wanai ho munoi binno. Hati ajo naŋ hijo tihoni le lebusahini kai, etuhutahini iso munoi kai."

\s5
\p
\v 48 Ette hijo do tihoni ne, "Aŋaibusahini hiyata innohoi."
\v 49 Ette huwo illafa lowuon da tabuan hiŋuŋunuta to kwaite hijo, "ŋai hidofe le leremikŋ ahek hiyetteŋ?"
\v 50 Ette Yesu hijo do tihoni ne, "Aŋaitilahu hiruk nohoi iye. Inno Bolioŋ."

\s5
\c 8
\p
\v 1 Iya nafa etiarari Yesu heilutari do doŋiok inno bore gala ho missihi, etito ojo hidofe etiyana saye inno olibo inno Obie no Hollum ho lefahat illo honyie hulo tomon harik ŋaifie honyie.
\v 2 Owuon ifa ŋorwo innak innafa efuhai inyeja miniaŋa tara hosie he iŋweiti.Ara ifa nabo Maria na Madalinna nafa efuhai huwo miniaŋa hetterik tara honyie ade.
\v 3 Ojo Joana, noŋorwo Kusa eittok lafa eriŋa habwore no Erode, ojo Susanna, ho ŋorwo aria, innafa eiso do hosie ibariti inno hosie.

\s5
\p
\v 4 Iyane, ifa leiba iluluŋ no huwo da mai naboite, ho huwo innafa lafanu do honyie ta massiok inno oluŋa. Ero inyeja do hosie hitiriamita.
\v 5 "Ohu ifa lobo hayani layari hinyomo. Ifa layek inyeja hinyomo nuha, ohuyiek ifa hinnak hinyomo de hikoi, ojo huwo ette hirie isieja, ojo cieŋ inno hide ette hisok ŋahurru isieja.
\v 6 Ohuyek ifa hinnak hinyomo luha do morwari, ifa obolo isie ojo holoŋ ette ŋatohoi nyo obe ifa mai nohosie elik.

\s5
\p
\v 7 Arrasa hinyomo hinnak ŋahuyek de hiji ho hukwa, ette hukwa ŋesuru daŋ ho ŋama luha ojo miyaŋ nyie ette ŋatohoi isieja.
\v 8 Hati ohuyek ifa hinyomo ilamuk do huron illo olibo ette ŋasuari ŋama hisihai naboite nala galik". Ifa eisahak Yesu hiro hirro hunna, ette ŋetisidok hiram nohonyie do hosie hijo, "Itira, Liwuon itai ho yohe inne etira, isiara hetiru."

\s5
\p
\v 9 Niya ette lefahat illohonyie hifi inyeja hojo hetuhutek hitiriamita inne nyo.
\v 10 Ette Yesu hitiraŋ do hosie hijo, "Iwuon itai ho ofioroho no hiyen hirro inno Obie no Hollum, hati etiyana iso huwo iluluŋ te hitiriamita, 'nyo eriŋa isieja ojo isieja obe leriamik ŋaigonyu, ojo te riŋa obe leriamik hiyen.'

\s5
\p
\v 11 Iyane, ojo hitiriamita hunna hijo. Ara hinyomoti Hiram no Hollum.
\v 12 Ara hinyomo hullo lohuyek de hikoi isieja huwo hullo etiru Hiram no Hollum, hati kwak ette Sitan ŋawoŋ ŋakwarari ade Hiram no Hollum ta tajia innohosie, hijo hotobiaŋa isieja eruk ette hitillohini.
\v 13 Ojo luha lohuyek do morwari ara huwo, laŋaitiru Hiram, efwotu hiram to mune, ojo innak hade obe tara hosie; eruk isieja do kai, ojo lara da far no ciama ojo isieja ette ŋahuye ade.

\s5
\p
\v 14 Ojo hinyomo luha lohuyek de hiji ho hukwa isieja huwo ille etiru Hiram no Hollum, hati lefie isieja te ikoi nohosie, ojo iwahiti, ibariti he imuniti inno manya ne ta fau ette higor isieja many obiaŋari isieja leriamik ŋaŋerik innak haŋer inno ogol.
\v 15 Ojo hinyomo luha lohuyek do huron inna lanyar ara huwo hullo lowuon ho tajia inno lebis ho inno oliboo, laŋaitiru Hiram, ette hinief tid ne leriamik eyani dihan.

\s5
\p
\v 16 Iyane obe lobo leriamik hidie hima ette emuhok do moti, kuyya hidofe ette ŋeirutok aŋolon ho ŋeref. Atti ehumak iso inyeja de hide filili hijo luha ille lejiŋu ahotwai anyar egonyu calai.
\v 17 Obe iso innak hirro eŋofohini obe leriamik ŋalew, kuyya hidofe ne emuho, no lobe iso leriamik alew ette wuana de icala.
\v 18 Ihuma hitira nalanyar, nyo tihoni leyita, ofonihini iso aria, ojo tihoni lo lobe eyita, odumuni iso tere honyie daŋ ho nyie ne eyik hijo layeita injeya."

\s5
\p
\v 19 Ette hotonye ho hilasira Yesu ŋawoŋ do honyie, hati obe ifa isieja onyiha do honyie nyo oluŋa ifa huwo.
\v 20 Elimak ifa lobo tihoni inyeja hijo "Oweita hotonyohoi he ilasira hoi ta bali, awak hiwolo iyye."
\v 21 Hati ojo Yesu ette hitiriŋak do hosie hijo, "Ara hotonye hanaŋ ho ilasira hanaŋ huwo luha ille letira Hiram no Hollum, ette hiruk."

\s5
\p
\v 22 Owuon ifa do holoŋitek nuha ta nafa lohuye Yesu he lefahat illohonyie ŋajiŋahini da nabo togoli, ette hijo do hosie, "Efie do oko kal ho hari tololo." Ette isieja ebusari mai nyie.
\v 23 Atti nafa ayirok isieja togoli ahotwai hari, ette Yesu ŋajetori, ojo nabo oyami na hari nologol ette ŋawoŋ do hosie etiara hifioŋ ebulari ahotwai ho togoli ne, owuana ifa isieja do run.

\s5
\p
\v 24 Niya afanu lefahat illo Yesu do honyie ette hiticieŋ inyeja ahide, hijo "Leittok, Leittok, aŋaifie iyohoi ye!" Odoito inyeja ette hitiwet oyami ho hifoliaha no hifioŋ many owetari.
\v 25 Ette inyeja hijo do hosie, "Tahu hiruk nahatai?" Ta baŋi nohosie ette isieja hililiha binno ero da kwaitie innohosie, "ŋai illeŋ, le leriamik hitiwet oyami ho hifioŋ, ette isieja daŋ hiruk inyeja?"

\s5
\p
\v 26 Ifa leiba isieja da fau ho Jerasenes nafa do holoroŋ na Galilea.
\v 27 Ifa lojo Yesu iliew abali, eiboŋ ifa inyeja ho lobo tihoni lo doŋe nyie. Owuon ifa tihoni lie ho miniaŋa. Holobe ifa inyeja eciefok innamuk boŋojin, obe hidofe amanya da haŋ, atti amanya ifa inyeja de ilumioho.

\s5
\p
\v 28 Ifa lewolo inyeja Yesu, oyyo inyeja binno ette ŋarwaŋak kwan da fau do hosiere honyie. leyorrita ette hijo, "Awuon naŋ nyo ko hoi, Yesu, Lenyi Hollum le Hittok, attana naŋ iyye, baŋa etigem naŋ,
\v 29 "Efuhuta ifa Yesu oyiri ne ibot hebusak tihoni le, nyo eniefita ifa inyeja hinyahita arria. Kuyya efit da hido inyeja to ririk ho bileta, Eriria ida hido huwo inyeja, arrasa ŋafutori ojo miniaŋa ette ŋayari ahotwai tim.

\s5
\p
\v 30 Nia ette Yesu hifi inyeja, "ŋai fure nohoiŋ?" ojo inyeja ette hitiraŋ, "Oseŋer," nyo ajiŋak ifa miniaŋa do honyie arria.
\v 31 Arrasa ifa miniaŋa nuha ŋadule tana Yesu hijo hotobiaŋa efuhak isieja a hotwe iwudo.

\s5
\p
\v 32 Owuon ifa innak betteha inna lettedita daha to doŋe. Niya ette miniaŋa nuha tana Yesu hefuhak isieja hettejiŋak da betteha nuha. Ette Yesu aŋettek isieja heifie.
\v 33 Afanu miniaŋa tere tihoni ette ŋajiŋak da betteha, ojo betteha ta mai ette ŋaifie a doŋe ette ŋebirok kwaite innohosie da hari na hittok ette ŋadiori

\s5
\p
\v 34 Ifa egonyu huwo illafa leribita betteha hirro innafa lowuon, enyoro isieja ofwo ŋailimak do huwo nuha do bore gala ho nuha lowuon do hotwe haŋ.
\v 35 Afanu huwo illafa letiru leriŋari hirro innafa edwoŋ, ette ŋafanu de Yesu orruma tihoni lafa ebusak miniaŋa. Ecofok boŋojin ojo hoo owuon no lobis, le letole de hejek inno Yesu, ette isieja baŋi.

\s5
\p
\v 36 Luha illafa egonyu hirro innafa lowuon ŋaifie elimak illamuk hijo olibe tihoni lafa otoŋita miniaŋa.
\v 37 Awahan huwo illo Jerasenes ho onyihari hosie hifi Yesu he'no tere hosie. Abaŋi ifa isieja ette inyeja ŋajiŋak do togoli, ette ŋacahari.

\s5
\p
\v 38 Ette tihoni lafa ebusak miniaŋa tana de Yesu hijo "Awak naŋ ŋeino daŋ hoi." Ojo Yesu ette ŋaifahak inyeja hijo,
\v 39 "Acahari ahaŋ hoi, ihiena hirro daŋ inno olibo inne legiem Hollum do hoi". Eino tihoni le hikoi nohonyie, ohu hiro do bore gala hirro daŋ arria inne leigiem Hollum do honyie.

\s5
\p
\v 40 Ifa acohini Yesu, ette iluluŋ no huwo ta mai efwotu inyeja, nyo etila ifa isieja daŋ inyeja.
\v 41 Niya, aŋawoŋ lobo tihoni lara fure nohonyie Jairas, ara ifa inyeja leittok lo Sinnagog. Ohuyek ifa Jairas de hejek inno Yesu nyo awak ifa inyeja Yesu he'no ahaŋ honyie.
\v 42 Owuon ifa inyeja ho ŋaini honyie naboite, nara ŋasi innohonyie tomon harik, erwahita ifa inyeja binno. Te heno nohonyie, efuduni ifa iluluŋ no huwo do honyie.

\s5
\p
\v 43 Owuon ifa nabo hito noŋorwo de nafa odule hosehe nohonyie pulo many da ŋasi tomon harik, eisahak inyeja arobia innohonyie daŋ te ibwana, obe orrumu libe tere lobo hosie.
\v 44 Ette ŋawoŋ okohorwoŋ no Yesu ette hitir hucuŋi no boŋo no Yesu, kwak da mai nyie ette pule nohonyie weita.

\s5
\p
\v 45 Ette Yesu hijo, "ŋai ne lotir naŋ?" III ifa lerrisai isieja, ojo Peturu ette hijo, "Eittok, etufuda ilululŋ no huwo iyye."
\v 46 Ette Yesu hijo, "Eitir naŋ tihoni dede, ayien naŋ hijo ohu ida golon nyie tara naŋ."

\s5
\p
\v 47 Ifa egonyu hito noŋorwo hijo enyiei inyeja enyiak hiŋofita hirro innara eigem inyie, awoŋ daŋ nekikiro, Ahuyek do hosiere ho Yesu, ette ŋasalak do hosiere he iluluŋ no huwo daŋ, eigem inyie hirro inne arrumuni inyie lwaha nohonyie kwak tara Yesu.
\v 48 Niya, eijo inyeja do honyie, "Hito, etilibo hiruk nohoi iyye. Inno na lanyar."

\s5
\p
\v 49 Ojo inyeja harrasa hiro, awoŋ lobo tihoni ta haŋ heittok lo Sinnagog, ette hijo, "Eyiei ŋaini hoi, baŋa etigema hetiyanani."
\v 50 Ifa etiru Yesu nyie, ette hitiraŋ inyeja, "Baŋa la baŋ. Iruho ania, ojo inyeja ette ŋarrumu hitillohini."

\s5
\p
\v 51 Ifa leiba Yesu da haŋ ho Jairas, obe ifa inyeja lawak lobo tihoni hotojiŋak daŋ ho inyeja, ette ŋaibusak, Peturu, Yoani, Yakobo, ojo monye ho hotonye ho hito.
\v 52 Oyo ifa huwo innafa lowuon ojo innak etteriha inyeja, atti eijo Yesu, "Ibaŋa loyyo. Holobe inyie eyiei, atti ofer inyeja bi."
\v 53 Hati elohitari ifa isieja Yesu, te hiyen nohosie hijo eyiei hito nyia.

\s5
\p
\v 54 Hati ette inyeja hitidet hito ne ta hana, ette hililloŋ hijo, “Hito, tette."
\v 55 Ette oyiri nohonyie, ŋacohini ette diote ahide kwak. Ette Yesu ŋelimak do hosie heisiara inyeja nabo daha.
\v 56 Eliliha ifa haŋ hose, atti ojo ifa inyeja hotobiaŋa isieja ogiofok lobo tihoni hirro inne.

\s5
\c 9
\p
\v 1 Ette inyeja elilloŋu lefahat tomon harik anaboite ette hisio do hosie golon ho dwaran hette galik miniaŋa etilibori iŋweiti.
\v 2 Ette Yesu ŋaifahak isieja hetiyanari do huwo Obie no Hollum hijo hetilibo haŋwak.

\s5
\p
\v 3 Elimak ifa inyeja do hosie hijo, "Baŋa eyari innamuk hirro da mai nyie lifwo itai, ladahat, kullo, imune, arobia ho boŋojin arik.
\v 4 Itolojo da haŋ nyie liwonyie itai many ebusahini itai mai nyie.

\s5
\p
\v 5 Ituturok do luha tuduha tara hejek innahatai ille lebo itai hetera a hituhuti do hosie lebusak itai doŋe nyie."
\v 6 Ette isieja ŋaifie te hiji ho misihi, elima saye inno olibo ojo isieja daŋ etilibo huwo ta maissok aria.

\s5
\p
\v 7 Iyane, etiru ifa Erode Mamur lo Tetraka hirro daŋ innafa lowuon, ette inyej ŋuŋusia binno, nyo ojo illamuk hijo aŋaibuhu Yoani Batista to yei,
\v 8 Ette hilak hijo aŋalew Elija, ojo hilak arrasa hijo, enyiak hekilak illafa ho beren ŋaibuhu.
\v 9 Eijo Erode, “Aŋutu ifa naŋ hoo no Yoani, ŋai hidofe le enyiak naŋ hititira hirro innohonyie?” Ette Erode siaha hikoi hijo awak inyie ŋaigonyu Yesu.

\s5
\p
\v 10 Ifa acohini lefahat ette isieja ŋailimak do Yesu hirro innafa legiem isieja, ette inyeja ŋeyari honyie isieja abore gala no Bettesaida.
\v 11 Hati ifa etiru iluluŋ no huwo ette ŋejufari inyia, ojo inyia ette efwotu isieja ero do hosie hirro inno Obie no Hollum, etilibo luha illafa lawak liboi.

\s5
\p
\v 12 Ifa laŋaswori holoŋ afanu lefahat tomon harik hijo do honyie, “Ifuhak iluluŋ ne amaissok innohosie anyar lofwo arrumu ijotiti innohosie ho nabo daha, nyo ewuon iyohooi inni do itela.”
\v 13 Hati ojo inyeja do hosie, “Isiara do hosie innamuk hirro hettedahai.” Ojo isieja ette hijo, "Ewoun iyohooi he imuneha miet ojo ham arik ija.” Eremik mahu iso iyohooi enyaŋu ŋiria de iluluŋ ne daŋ.
\v 14 Ara ifa huwo nuha alif miet. Ette inyeja hijo do lefahat illohonyie, “Isiara huwo hotohunyie da dau, hotowuana iluluŋ ho tomwana miet hamai.”

\s5
\p
\v 15 Ifa ehum lefahat inne daŋ, ohitole huwo daŋ ta fau.
\v 16 Ette inyeja ŋadumu imuniaha miet ho ham arik liya ette hiwolo ahide ido ette hijok isieja, ette hiwur isieja ette hiso de lefahat illohonyie hataharak de iluluŋ.
\v 17 Enya ifa isieja many ofoŋi ette ŋeiduduhak innafa lofitini many enyiak etufutak gufahien tomon harik.

\s5
\p
\v 18 To nabo far ifa eno Yesu lomojori hamai, owuon ifa lefahat honyie ette inyeja hifi isieja hijo, “Hojo huwo naŋ ŋai?”
\v 19 Ette isieja hijo, “Iye Yoani Batista, ette hilak hijo Elija, ojo hilak ette hijo lobo hekilak illafa he beren enyiak ŋebuhu.”

\s5
\p
\v 20 Hati ette inyeja hijo do hosie “Hati eijoo itai naŋ ŋaiŋ?” Ette Peturu hijo, “Iye Kristo lolotu tara Hollum.”
\v 21 Hati ette Yesu hisor isieja hijo hotobiaŋa elimak lobo tihoni, Ette hijo, no"
\v 22 “Orrumu iso lenyi tihoni hitigema hirro aria, ebo iso huwo illo hitoha, Fadirihien ho hagiorok inyeja, ette ŋatohoi inyeja, ette ŋebuhu to holoŋ hitahunihi.

\s5
\p
\v 23 Ette inyeja hijo daŋ do hosie, “Lawak lobo tihoni ŋejufuni naŋ, isiara inyeja hotogwe kwan nohonyie. Hotolororoi Kuruce nohonyie holoŋitek daŋ ette hejufari naŋ.
\v 24 Lawak lobo tihoni hikem hetulwahu manya nohonyie etilitek iso inyeja. Hati leletilitek manya nohonyie te hiram hanaŋ, etilwahini iso inyeja.
\v 25 Holibo hati inyie jai do tihoni laŋarumu inyeja hirro daŋ hunna ta fau, hati ette hetilitek kwan nohonyieŋ

\s5
\p
\v 26 Leloriri tihoni naŋ ho hiram hanaŋ, eloriri iso lenyi tihoni inyeja laŋacohini iso inyeja do lohwo nohonyie, ho lohwo no Monye ho anjillohien illo Olibo.
\v 27 Hati elimak naŋ itai dede, owuon ilak illahatai illo loweita inni, illo lobe eremik hinniŋ yei many eigonyu Obie no Hollum.”

\s5
\p
\v 28 Da halu ho holoŋitek hotohunik ta nafa erarari Yesu hirro nuhe, ette inyeja eyari daŋ honyie Peturu, Yoani ojo Yakobo, ette ŋeno a doŋe lomojori.
\v 29 Eloito ifa homwoŋ nohonyie, ojo boŋojin innohonyie obwor inno opipiak.

\s5
\p
\v 30 Ette ilak huwo lohorik hidwoŋ ille lero ho inyeja! Ara ifa isieja Musa ho Elija,
\v 31 oleyhini ifa isieja to kwetten. Ero ifa isieja heinno nohonyie ŋalew do Yerusalem. Ho hiram nolohu inyeja ŋatubak do Yerusalem.

\s5
\p
\v 32 Aŋajetori ifa Peturu binno ho luha illafa lowuon honyie. Hati ifa laŋaceŋu isieja, ette ŋegonyu kwetten nohonyie ojo huwo lohorik loweita ho inyie.
\v 33 Ifa eijo isieja efwo ade tere Yesu, ette Peturu hijo do honyie, “Eittok olibo do hooi ha wuanari inni ko hoi. Eduhok iso iyohooi ticio hunik, naboite do hoi, naboite to Musa ojo naboite de Elija.” Obe ifa inyeja oyien hirro inne lero inyie.

\s5
\p
\v 34 Ta nafa harrasa inyeja hiro hirro hunna, ette itiran ŋawoŋ ette ŋeburuhak isia; abaŋi ifa isieja nafa eburuhak itiran isieja.
\v 35 Ottu ifa hiram tara itiran no lojo, “Lenyi hanaŋ Lenyimoto illeŋ. Itira do honyie.”
\v 36 Ifa esaha hiro, ette Yesu wuana hamai. Odwari ifa isieja hirro inne to holoŋitek nuha obe elimak do lobo tihoni hirro innafa egonyu isieja.

\s5
\p
\v 37 To moite to nohonyie, ifa lacohini isieja to doŋe aŋolon, ette inyeja hiboŋ he iluluŋ no huwo.
\v 38 Niya, ette lobo tihoni hilulwo to hiji he iluluŋ hijo; “Hetiyanani, ettena naŋ iye, towolo lenyi hanaŋ, ara inyeja hito hanaŋ loboite ija.
\v 39 Ewolo iye, eniefita oyiri no lorru inyeja, kwak many afanini habunak to hutuk nohonyie. Obe lebusuta inyeja do holoŋi, ebusak inyeja to golon, ette hidofe eriafu inyeja no lorru lebusak inyeja.
\v 40 Ettena naŋ de lefahat illohoi hefuhai ade tara honyie, hati obe leriamik.”

\s5
\p
\v 41 Ette Yesu hitiraŋ hijo,  “Itai hullo obe huruk, hilahaji no hemumunak, haduloi iso naŋ manya hatai many anuŋ? Yani lenyi hoi le inni.”
\v 42 Ta nafa ottuni hito, ette meniaŋa ŋabwarak inyeja da fau ette hefufudok inyeja no lorru. Hati ette Yesu hiriŋ oyiri nafa nebot ette hitilibo oŋeye ette hiso inyeja do money honyie.

\s5
\p
\v 43 Eliliha ifa isieja binno to dwaran no Hollum. Ojo isieja harrasa daŋ hililiha to hirro innafa egem inyeja ette inyeja hijo de lefahat illohonyie,
\v 44 “Isiara hirro inne daŋ hotojiŋak do yohe innahatai, nyo esiarahini iso Lenyi tihoni da has ho huwo.”
\v 45 Hati obe ifa isieja oyien hirro inne lero inyeja. Nyo eŋofo ifa tara hosie. Abaŋi ifa isieja hifi inyeja hirro inne lero inyeja.

\s5
\p
\v 46 Niya ette isieja arijahini to kwaite innohosie hijo ŋai iso ara eittok do hiji hosie.
\v 47 Hati ifa laheru Yesu higigilita inno tajia innohosie, ette inyeja ŋadumu lobo iŋeye, ette ehumak inyeja to oko ŋhati nohonyie,
\v 48 Ette hijo do hosie, "lefwotu lobo tihoni iŋeye ille hitiŋ iya inna to fure hanaŋ, efwotu iso inyeja naŋ, lefwotu lobo tihoni naŋ, efwotu iso inyeja lie lefahu naŋ. Nyo tihoni lara halu tara hatai daŋ ara iso inyeja leittok da hatai.”

\s5
\p
\v 49 Ette Yoani hitiraŋ hijo, “Eittok ewolo iyohooi lobo tihoni efuhiti meniaŋa to fure to nohoi, ette iyohooi hitiwet inyeja nyo obe inyeja ejufutia he iyohooi.”
\v 50 Hati ette Yesu hijo do honyie, “Baŋa etiwet inyeja, nyo tihoni lobe ebo itai ara lahatai.”

\s5
\p
\v 51 Ifa eliaha holoŋitek inno lohuye eyari inyeja eno ido, ette inyeja etiyitek homwoŋ nohonyie a Yerusalem.
\v 52 Ette inyeja ŋaifahak efahat illohonyie to hosiere honyie, ofwo isieja ŋajiŋak do doŋe nobo no Samaria anyar efwotu inyeja.
\v 53 Hati ebo ifa huwo nuha efwotu inyeja nyo lawak ifa inyeja eno a Yersulaem.

\s5
\p
\v 54 Ifa ewolo hejufutak illohonyie, Yoani ho Yakobo hijo do honyie, “Habu, ibe iye liwak iyohooi helilloŋo him ate ido hetihara isiejaŋ?”
\v 55 Hati oyito Yesu ette hiriŋ isieja.
\v 56 Niya ette isieja ŋaifie a nabo doŋe.

\s5
\p
\v 57 Ifa efie isieja te ikoi nohosie eijoo lobo tihoni do honyie, “Ejufari iso naŋ iyye amai nyie lihu iyye.”
\v 58 Ette Yesu hijo do honyie, “Owuon lobeyohi he iwudoho innohosie, ojo cieŋ inne hide owuon ha hajik innohosie, hati obe Lenyi tihoni owuon ha mai ne leriamik hetiferik hoo nohonyie.“

\s5
\p
\v 59 Ette inyeja hijo do lobo tihoni, “Ijufuni naŋ.” Hati ojo tihoni le do honyie, “Habu ibusak do a hu naŋ ŋanuhak money hanaŋ.”
\v 60 Hati ette Yesu elimak inyeja, “Ibusak hayoni hotonuhak hayok illohosie, hati inno ilimak da massiok daŋ Obie no Hollum.”

\s5
\p
\v 61 Ette lobo tihoni hidofe hijo, “Ejufari iso naŋ iyye, Habu, hati isiara naŋ ahu efonyini isieja luha lowuon da haŋ hanaŋ.”
\v 62 Hati ette Yesu hijo, “Obe lobo ehumak hana nohonyie do kebu ette hiwolo ahalu, leriamu do Obie no Hollu.”

\s5
\c 10
\p
\v 1 Iyane da halu ho hirro hunna, ette Habu anyimu illamuk tomwana hetterik ette efahak isieja lohorik lohorik a hosiere honyie amassiok daŋ inno lawak inyeja ahuye.
\v 2 Ette hijo do hosie, “Odon mana, hati oduhuco heigamak. Kokwak itimoje no da Habu la mana, anyar lefahak hegiamak da mana.

\s5
\p
\v 3 Ifeti hikoi nahatai. Itiwolo, efahak naŋ itai iya huloho do hiji he ewoho.
\v 4 Ibaŋa eyari innamuk arobia, kullo, hamuha, eijo itai ibe lifony lobo do hikoi.

\s5
\p
\v 5 Da massiok inne ejiŋak itai hosiere Itijo,
\v 6 ‘Hotowuana himwara da haŋ inna,’ Lowuon tihoni lo himwara de, owuon iso himwara do honyie. Ojo lobe ocohini iso da hatai.
\v 7 Itudule da haŋ nyie daha, mette hirro inne eiso isie da hatai, nyo awak haigemani idumuti innohonyie. Ibaŋa ofwo da haji ade nabo.

\s5
\p
\v 8 Itadahi hirro inne eba do hosiere hatai da massiok inne efuye itai,
\v 9 itilibo haŋwak inno lowuon de. Ilimak do hosie hijo, 'Eliaha Obie no Hollum da hatai.'

\s5
\p
\v 10 Hati lefwo itai ajiŋak do nabo bore na gala, ojo isieja obe efwotu itai, ifeti ahikoi ette itai hijo,
\v 11 ‘Ara ida hido tuduha nahatai eediho da hamuha innohooi, etuturok iyohooi daŋ daŋ hatai! Anyar liyen hijo, eliaha Obie no Hollum.'
\v 12 Iya ajo naŋ da hatai hijo, da far nyie obolo iso ŋoto nahatai agalik no Sodoma da far no ŋoto.

\s5
\p
\v 13 Orru iso da hatai Korasin! Orru iso da hatai Betasaida! Lowuon ifa hirro inno olibo da Tire ho Sidona da hatai, noyite ifa isieja beren, ette ŋahunye de siwali.
\v 14 Hati eyak iso to Tire ho Sidona da far no ŋoto, ette run da hatai.
\v 15 Itai Kapernam, egigillo iso mahu itai hijo eba iso itai te idoŋ? Obe, efwo iso itai ahima.

\s5
\p
\v 16 Lie le letira da hatai, eitira da hanaŋ, ojo lie lebo itai, ebo naŋ, ojo lie lebo naŋ, ebo lia lefahu naŋ.”

\s5
\p
\v 17 Ette luha tomwana hetterik harik ŋacohini ho mune ette hijo, “Habu, origoŋo meniaŋa do hooi to fure nohoi.”
\v 18 Ette Yesu hijo do hosie, "Ariŋa ida naŋ Sitan lohuyu te ido iya hilla.
\v 19 Itiwolo, eiso naŋ da hatai golon ne eriori itai munok, tosi, golon na lagalik mereni, obe iso nabo sihin eriafu itai.
\v 20 Hotobiaŋa itai limuno hijo origoŋo oyirihien da hatai, hati itimunoi binno hijo egioro fureita innahatai te ido.”

\s5
\p
\v 21 Da far nyie, omuno ifa inyeja do Loholio lo Olibo, ette hijo, “Etihabwo iye money, Habu la fau he ido, nyo eŋofak iye hirro hunna tara ferejok, ette isia ŋalew do huwo illo obe elofere, iya iŋeyaha. Ee Monye, isiara hotowuana iya liwak iye.”

\s5
\p
\v 22 “Eiso ifa hirro daŋ da hanaŋ tere Monye hanaŋ, obe lobo tihoni loyen Lenyi arari Monye, obe hidofe lobo tihoni oyien Monye arari Lenyi, ojo do tihoni lawak Lenyi, etuhutek iso inyeja.”

\s5
\p
\v 23 Ette inyeja hijo do hejufak illohonyie kaikai, “Hotomune luha lowolo hirro inne lewolo itai.
\v 24 Ajo naŋ da hatai, hijo oluŋa hekilak ille lawak egonyu hirro inne egonyu itai, hati obe isieja leriamik ŋegonyu, awak hidofe hitira hirro inne etira itai, ojo isieja obe leriamik hitira.”

\s5
\p
\v 25 Niya odioto ifa lobo lo Yudea hetiyanani le ifahita ette hikem Yesu hijo, “Hetiyanani, hehum iso naŋ nyo hio anyar arrumu wuaran no losio furŋ?” Ette
\v 26 Yesu hijo do honyie, “Hojo ifahita nyoŋ Ihiena iye isieja jaiŋ?”
\v 27 Ette inyeja hitiraŋ hijo, “To mune Hollum Habu lohoi ta taji nohoi daŋ, to Oholio nohoi daŋ, to golon nohoi daŋ, ojo te higigillo nohoi daŋ, ho Lenyihari hoi iya kwan nohoi.”
\v 28 Ette Yesu hijo do honyie, “Etiraŋak iye no lobis. Igema inne eijoo iye ette manyai.”

\s5
\p
\v 29 Hati awak ifa hetiyanani etibisak kwan nohonyie, ette hijo do Yesu, “Ŋai lara Lenyihari hanaŋ?”
\v 30 Ette Yesu etiraŋak hijo, “Ohu ifa lobo tihoni aŋolon to Yerusalem a Yeriko. Ette inyeja ŋahuyek de hiji ho hoholak illafa esohu ŋahorru hirro innohonyie, ette hillum inyeja, ette ŋaisbusak inyeja de ikoi ahayoni.

\s5
\p
\v 31 Ojo lobo Fadiri ohu hidofe te ikoi tenyie, hati ifa lewolo inyeja haŋwani, ette hilaŋ to nabo hikoi.
\v 32 Ette hidofe lobo hegiamani le Iklesia ŋawoŋ. Ifa egonyu inyeja, ette hilliŋ ta nabo hikoi.

\s5
\p
\v 33 Hati ohu ifa lobo Samaritani hikoi nohonyie, ette ŋawoŋ amai nyie nafa owuanari inyeja. Ifa ewolo inyeja omehini ifa inyeja do honyie. Ette ŋehutok do honyie, ette hififit horroŋon innohonyie, epot, ette ŋejuhok hiyali ho balu do hosie.
\v 34 Ette ŋakafak inyeja ahide ho ciaŋ, ette ŋeyani inyeja a hotwai kulub, ette ŋehuhumak inyeja.
\v 35 Te hitarrihi na far nohonyie, ette ŋadumu arobiya innohonyie arik ette hiso isieja do tihoni lafa oriŋa inyeja ette hijo, 'Yari inno teriŋai inyeja, lowuon hinnak hirro innee eiso iye do honyie, laŋacohini naŋ, attu iso naŋ ŋadumak iye.'

\s5
\p
\v 36 Lari tihoni ara onyihari lo tihoni lohuyek do hoholak ille lohunik?”
\v 37 Ette hetiyanani hijo, “Lara omehini do honyie.“ Ette Yesu hijo do honyie, “Ino igema ania.”

\s5
\p
\v 38 Niya, ofwo ifa isieja hikoi nohosie, ette ŋajiŋak nabo doŋe ojo nabo hito noŋorwo nara fure Marta hiŋa do hosie ikat na haŋ nohonyie.
\v 39 Owuon ifa inyeja he inasi nara fure Maria nafa etole de hicuŋi no hejek inno Yesu ne etira Hiram nohonyie.

\s5
\p
\v 40 Hati ette Marta nafa egigiama ŋawoŋ do Yesu ette hijo, “Hab, ibe hati iye ewolo innasi hanaŋ ebusak nang hehuma igem hamai, “Tojo do honyie woŋ heilwuak naŋ.”
\v 41 Hati ette Habu hitiraŋ, ojoo do honyie, “Marta, Marta, ilafuho iye hirro aria,
\v 42 Hati owuon sihin naboite nala galik. Anyimu Maria no olibo do honyie, nolobe iso eyari ade tere honyie.”

\s5
\c 11
\p
\v 1 Eduoŋita hirro hunna nafa atuhok inyeja mojo da nabo mai, etiara lobo lefahat honyie hijo, “Habu, itiyana iyohooi mojo anyar eyien iyohooi iya nafa etiyanari Yoani lefahat illo honyie.”

\s5
\p
\v 2 Eijoo Yesu do hose, “La mojo itai, itijo 'Monye, tojo fure hoi hotokwette. Tojo lobie nohoi hawoŋ.

\s5
\p
\v 3 Isiara do hooi ena ŋiria nohooi inna to holoŋi.
\v 4 Ibusak hiyodule innohooi iya inna ebusahini iyohooi huwo illo horosi hohooi. Heyari iyohooi do hisusuta.'”

\s5
\p
\v 5 Ette Yesu hijo do hosie, “Lari le tara hatai lowuon iso ho mote, ojo ette eno do honyie to hiji ho harwe, ''Illa helwuak naŋ hilak imuniaha lohunik,
\v 6 Lie lobo mote hanaŋ heba bi iyane ojo hilak hirro obe ille lariamik naŋ hiso do honyie.'
\v 7 Hati lie letiraŋ to hotwai haji, oremik hijo, ‘baŋa etigiama naŋ, esiono ikat, ojo durre hanaŋ daŋ owuana da massik iferiti. Abe naŋ leriamik diote hesiarari imuneha dohoi.'
\v 8 Ajo naŋ da hatai, ojo da hido inyeja abe inyie adioto hesiarari do hoi. Iyane lera iya amote honyie, hati iyane lanyar itai lewuanari ho riri, hadule, odioto iso inye ette hiso do hoi imuneha aria many inno oremik do hoi.

\s5
\p
\v 9 Ajo naŋ daŋda hatai,  ifia, ette iso hiso da hatai, itufai, ejo iso itai errumu, ikukuho, ojo iso ikat aŋa da hatai.
\v 10 Do tihoni lelefia, esiarahini ojo do tihoni leletufa orrumu; ojo do tihoni lele kukuho aŋa iso dohonyie.

\s5
\p
\v 11 Ŋai le tere hatai lefi lenyi honyie Monye immune, eiso do honyie moru da mai he immune. Kuya hami ette hiso munu?
\v 12 Kuya lefia inyie hatelio, ette hiso do honyie hito?
\v 13 Da mai ne lara itai hegiamak hipalita anyar liyen hijo innari olibo esio do durre hatai, hara iso jai inne eiso Monye hatai te ido Loholio lolibo do hullo lefia inyeja?”

\s5
\p
\v 14 Da halu, ette Yesu efuhai meniaŋa ade tere lobo tihoni lafa lobe ero. Nafa erwat meniaŋa ade ette tihoni lafa lodwa hiro. Eliliha ifa iluluŋ!
\v 15 Hati ette hilak hijo, “Hillohitok no Belsebul leittok lo meniaŋa ne efuhari inyeja meniaŋa.”

\s5
\p
\v 16 Ekem hilak inyeja hijo ewak isie hitimijani honyie te ido.”
\v 17 Hati oyien Yesu higigilita hose ette hijo do hose, “Lahabwe daŋ nolobwanya to kwan, oturo iso hamai, ojo haji nolobwanya do hiji ohuye iso.

\s5
\p
\v 18 Lobwanya Sitan kwan honyie hotoyitohini kwan honyie, howeita iso obie nohonyie jai. Do inne itai hijo efuhita meniaŋa to hillohitok no Belsebul.
\v 19 Le fuhai naŋ meniaŋa to hillohitok no Belsebul, ojo ta ŋai efuhita hejufutak hatai isia adeŋ Iya do hunna, isieja iso leriamik hiŋot he itai.
\v 20 Hati lefuhai naŋ ade meniaŋa to hafialai no Hollum, ottu iso Obie no Hollum da hatai.

\s5
\p
\v 21 Lowuon lobo tihoni logol ho iremiti innohonyie heririari haji honyie, otuba iso hirro innohonyie de,
\v 22 Hati lawoŋ lobo tihoni ille logol ŋamire inyeja, tihoni le lologol eyari hiremiti tere tihoni lie ojo orujori ibariti honyie.
\v 23 Lie lobe lowuon ho naŋ ara amereni hanaŋ. Ojo lolobe otubahini hanaŋ esarik iso

\s5
\p
\v 24 Ale no loholio no lorru ade tere tihoni, ojiŋe tele massiok inno lobe hifioŋ hetufari mai iwetit. Lobe orrumu, ojoo inyeja, 'awu naŋ iso ŋacahari ahaji nara attuni naŋ.'
\v 25 Do hiba nohonyie, orrumu haji nya lofia ojo ehuhumahini nalanyar.
\v 26 Niya, ette ŋawoŋ ho hilak loholioho hetterik illo lorru no agalik inya hamanyari de. Hati de hicuŋi orun fa manya no tihoni lia no agalik nafa to hitieri.”

\s5
\p
\v 27 Nafa ŋatuhok inyeja hikiana, ette nabo hito noŋorwo hihaf hutuk honyie ahide de hiji he iluluŋ ette hijo do honyie, “Hotowuana jaha do hosehe nafa lesiu iye ojo hinna nafa letidasu iye.”
\v 28 Hati eijo inyeja, “Tojo hotowuana jaha do hose luha letiru hikienita inno Hollum ette ŋatunak.”

\s5
\p
\v 29 Iya nafa ebibolori iluluŋ no huwo many aria, ette inyie hitira hikiana, “Hilahaji inna amuria hilahaji inna. Osiaha iheriti hati obe iso nabo ne esiarahini do hose aracie hiherit no Yona.
\v 30 Iya nafa aracie Yona ahutuhuti do hilahaji inna.

\s5
\p
\v 31 Odioto iso Habu hito noŋorwo no Seba to ŋolo do ŋoto no hiram. Ette etisiahak huwo hullo iyania nyo ottu inyeja ta fau honyie na lalama hetiruni ofioroho inno Habu Solomon. Elimak naŋ itai, owuon lobo tihoni inni lalagalik Solomon.

\s5
\p
\v 32 Oweta iso huwo illo Ninneva do holoŋ no ŋoto ho hiram, ette etiasahak huwo illo Eina, nyo ebusak ifa isieja hiyata innohosie nafa etiruni isi hitito no Yoani. Elimak naŋ itai owuon lobo tihoni inni lalagalik Yoani!

\s5
\p
\v 33 Obe lobo tihoni etuwulek hima do lomo honyie ette eŋofak da mai neleriok kuya ette emuhok do hotwai ho gufa, hati ette ahasak do filili anyar illo lojiŋai, egonyu icala.
\v 34 Hati honyiek hoi ara allomo do kwan hoi. Lolibe honyiek hoi, acala kwan hoi bi daŋ. Hati lobe honyiek hoi olibo, ette kwan hoi hufut he idumele.
\v 35 Niya ihuma riŋa hijo hotobiaŋa calai ne lowuon do hotwai hatai ara idumele.
\v 36 Lowuana ania, lefut kwan nohoi daŋ ho calai obe lobo mai owuon he idumele, tia ara iso kwan nohoi iya lomo ne etifaŋ iye.”

\s5
\p
\v 37 Nafa atuhok inyeja hikiana, efia ifa lobo lo Farisei inyeja heno ho inyie ahaŋ honyie ladahari, hati ette Yesu ajiŋe ahotwai ette ŋafirie da fau.
\v 38 Ojo olo Farisei lie ette hililiha hijo adaha Yesu obe elila has.

\s5
\p
\v 39 Ette hati Habu hijo do honyie, “Iyani da hatai Farisei, elila itai horwoŋitek inno kubayat iko fedito hati ojo hotwajin innahatai efut he hiŋaru ojo run.
\v 40 Hullo lobe higigilita hulliŋ obe lara hayani ho horwoŋ loyieu hotwaiŋ?
\v 41 Isiara do lociaŋak inno lowuon dahatai, ojo hirro daŋ ette hati libe dahatai.

\s5
\p
\v 42 Hati orru iso dahatai Farisei nyo esiorita itai arobiya hatai hunna tomon many do hoyiek inno mana, eijo itai eguwe ibisiti ojo mune no Hollum. Osiru hehumari no lobis ojo emunori Hollum hotobiaŋa eguwe, ebe legem saŋ nuhe hinnak daŋ.

\s5
\p
\v 43 Orru iso da hatai Farisei, nyo limuno itai hitolojita inno hosiere do Sinnagogi ho hifonya ta baŋi da massiok inno Suk.
\v 44 Orru iso da hatai, liwuon itai iya ilumioho inno lobe hituhutita hunna leririo huwo obe ŋai loyen.”

\s5
\p
\v 45 Ette lobo hetiyanani le hifahita lo Yudei hitiraŋ inyeja hijoo, “Hetiyanani, inne lijoo iye omoro iyohooi daŋ.”
\v 46 Ette Yesu hijoo, “Orru iso da hatai hetiyanak illo ifahita! Emiettek itai huwo hirro inne logol heyuhitai, hati ibe itai liriamik hitaf to hafiala innahatai.

\s5
\p
\v 47 Orru iso da hatai, nyo iduhok itai ilumioho higigilita inno hekilak, hati hohonyieok illahatai ifa otohoi isieja.
\v 48 Ira itai a suti, de igem no hohonyieok illahatai, nyo otohoi ifa isieja hekilak, illafa iduhok itai ilumioho higigili do hose.

\s5
\p
\v 49 Te hiram to nia, eijoo hidofe lofioroho inno Hollum, 'eifahak iso naŋ hekilani ho lefahat do hosie illo lofwo hitigem ette ŋatohoi hilak illo hosie.’
\v 50 Ara iso hilahaji inna hatohok ho hekilak illafa ho beren te hitieri na fa, ojo hoto nohosie ehiana ekumohini do hose.
\v 51 Tere hoto no Abel many do hoto no Sakariya, lafa otohok huwo de hiji ha altari ho Imojit no lodwa. E e, ajo naŋ da hatai, ara hilahaji innaŋ hilahaji no lottu weta da far no ŋoto.

\s5
\p
\v 52 Orru iso da hatai hetiyanak illo hifahita illo Yudei nyo aŋadumu iŋanyit lo ofioroho; ibe itai lijiŋak do kwaite innahatai, eijo itai etihita luha ille lojiŋita.”

\s5
\p
\v 53 Da halu einno Yesu ade, ette haigorok illo Farisei hitirija inyeja te hirro aria,
\v 54 Awak etillohu inyeja te hikienita innohonyie.

\s5
\c 12
\p
\v 1 Ta nafa etutubahini huwo anaboite alif arria many eririo hejek hosie, ette inyeja hitiara hijo de lefahat illohonyie daŋ, “Ihuma riŋa bula inno Farisei, hetimiyahak illo kwaite.

\s5
\p
\v 2 Hati obe iso nabo sihin eŋofa, nolobe iso oremik alew, obe iso lobo sihin leleŋofahini, obe egonyuni.
\v 3 Hirro inne ero itai te idumele etirini iso de icala, ojo hirro inne ehahayak iye do huwok to hotwai haji, etikwat iso huwo to hide ha haji.

\s5
\p
\v 4 Ajo naŋ da hatai motiarak hanaŋ, ibaŋa labaŋ ille lotohoi kwan, ojo Da halu enyiei isieja enyiak higem hinnak hirro.
\v 5 Hati asor iso naŋ itai tihoni lie leremik itai baŋi, itibaŋ lie lotohoi, lolowuon ho golon he birohini iye do hima, ajo naŋ dahatai, itibaŋ inyeja.

\s5
\p
\v 6 Obe hati logoribiaha miet letinyaŋari ta arobiya hullo kai? Obe hati lobo hidonye tere hosie eremik aguori to hosiere Hollum.
\v 7 Hati hofir inne to hossi hatai daŋ ehenuni. Baŋa labaŋ. Ewuon itai ho ilibiti arria agalik logoribiaha arria.

\s5
\p
\v 8 Ajo naŋ dahatai, tihoni lie loloremik hilima naŋ do honyie aremik iso hidofe naŋ elimak inyeja do hosiere ho Hollum, ohu iso Lenyi tihoni hidofe ŋasalak hipalita do hosiere anjillohien illo Hollum.
\v 9 Ojo lie lolorissa naŋ do hosiere ho huwo orrisa iso hidofe inyeja do hosiere no anjillohien illo Hollum.
\v 10 Huwo daŋ ille lerota hirro inno lorru de Lenyi tihoni, ebusahini iso inyeja, hati do lie leleturuo fure no Oholio lolibo, obe iso inyeja ebusahini.

\s5
\p
\v 11 Laŋaiyani isieja itai ahosiere ho Sinnagogi, de hekumok, de leitaha, ibaŋa elafuho do inno lefuo itai hirro efari itai kwaite innahatai, kuya hirro inne lefuo iso itai hijo,
\v 12 Hati ohu iso Oyiri lo Lolibo hitiyana itai da sa nyie hirro lefuo itai hirro.”

\s5
\p
\v 13 Niya eijo lobo tihoni to hiji ho iluluuŋ, “Hetiyanani, ilimak ilasi hanaŋ hotobwany ho naŋ ibariti.”
\v 14 Ette Yesu hijo do honyie, “Illeŋ, ŋai lojo ara naŋ hekumoni kuya alohe lahataiŋ?”
\v 15 Ette inyeja hijo dohosie daŋ, “Ihunma riŋa hotobiaŋa wahan ne hiŋaru ojiŋak da tajia hatai. Nyo obe manya no tihoni ara himunya no ibariti innohonyie.”

\s5
\p
\v 16 Ette Yesu elimak dohosie hitiriamita, “Odon ifa mana no lobo tihoni hasamani binno,
\v 17 Ette inyie higigil to kwan honyie hijo, ‘Ehum iso naŋ jai nyo abe naaŋ awuon ho mai na attunari ŋamaŋ?’
\v 18 Eijo inyeja, ‘Ahu naŋ higem tiji. Ahu iso naŋ anitok ibhatiha da fau ette inyiak aduhok inne hitoha, ajo naŋ tere atunahini ŋama hanaŋ daŋ ho saŋ hulle.
\v 19 Ajo iso naŋ do oholio hanaŋ, “Oholio, ewuon iye iko hirro arria innafa lotuna da ŋasi arria. Toyiria dee, tadahai, tamettei, itihabuoi.”'

\s5
\p
\v 20 Hati eijo Hollum do honyie, 'Lobolit illeŋ, harie inna heinna, awahan oyiri tere hoi. Hirro inne letunak iye, ara iso inna ŋaiŋ?’
\v 21 Ara iso ne iya tihoni lolutnak to kwan honyie hibariti lenya labara do Hollum.“

\s5
\p
\v 22 Eijo Yesu de lefahat illo honyie, “Tia ajo naŋ da hatai, ibaŋa elafuho manya nahatai iko hirro inne lefuo itai iso daha kuya kwan nohoi- hijo hara iso hirro inne licefo itai nyo.
\v 23 Agalik manya ŋiria, ojo kwan agalik boŋojin.

\s5
\p
\v 24 Itogil ohurrahi, obe isieja oyek hinyomo kuya dioŋo. Obe lowuon ho mugu hati etama Hollum isieja. Hati elibo itai egalik
\v 25 cieŋ! Ŋai lobo lahatai loremik afonik kai far do honyie no waran!
\v 26 Ŋa lobe lobe itai eremik higem ille lettiŋ, nyo elafuho itai te innamuk?

\s5
\p
\v 27 Itiwolo turren inno yani, obolo isieja jai. Obe isieja egiama, obe lenyaŋa, ajo naŋ da hatai ara ida hido Solomona ta lamanyari honyie daŋ obe ifa ecofo boŋojin iyane.
\v 28 Iya leticefo Hollum hidofe miaŋ nyie tohotuai mana nyie lowuon ena ho moite ebirohini da ma nolosuahari garanyanya, obe iso inyie eticef itai, itai hulloŋ lodico huruk!

\s5
\p
\v 29 Ibaŋa letitifa hirro inne lefuo itai daha ho inne lefuo itai himat, baŋa lelafuho.
\v 30 Osiaha huwo ta fau daŋ hirro inne daŋ hati oyien Monyehatai hijo ewak itai hirro inne.

\s5
\p
\v 31 Hati itufai Obie no Hollum hati iso saŋ inne daŋ ofonihini dahatai.
\v 32 Ibaŋa labaŋ, kioro hulloŋ hitiŋi, nyo omuno Monyehatai hiso da hatai Obie.

\s5
\p
\v 33 Itinnanyaŋak ibariti innahatai ette itai hiso do lociaŋak. Ihuhumak kullosien do kwaite innahatai inno lobe iso eremik guasa etunari ibariti inne ido inne lobe eriamik hiruat ajai. No lobe hoholak afanu aŋhati, no lobe ittoŋ eremik hiturru.
\v 34 Mai nolowuanari ibariti innohoi, owuon iso taji nohoi de.

\s5
\p
\v 35 Ititodok boŋojin innahatai ta gas ahotuai, isiara lomohien innahatai hotodule wuloi,
\v 36 Itiwuana iya huwo ille letila leitok hose, laŋacohini inyeja tere hiyama, nyo laŋawoŋ inyeja hikukuk ikat anyar honyie lesony hiŋa ikat do honyie.

\s5
\p
\v 37 Hotowuana jaha de haigemak luha leriŋa laŋarrumu Leitok isieja leitila laŋawoŋ inyeja. Dede elimak naŋ da hatai hijo efitak iso inyeja hofito nohonyie de ihuluk honyie, ehumak isieja hetolojo da fau hettedahai. Ojo ottu iso ette higiama do hose.
\v 38 Lenyiak Habu ŋawoŋ ta harie hitarrihi neleriria, kuya many do hiriria hitahunihi, ottu ŋarrumu lodule, hotowuana jaha do luha legiama.

\s5
\p
\v 39 Do inne anyar eyien inyie far no ottuni lohoho, monye haji hobe da lobusak haji honyie hesiahari lohoho ade.
\v 40 Eijo itai hidofe daŋ iririai, ibe itai eyien hijo anu iso ocohini Lenyi tihoni.“

\s5
\p
\v 41 Eijo Peturu, Habu, ero iye hitiriamita inne dohooi hamai kuya do huwo daŋ?"
\v 42 Eijo Habu, “Ŋai iso hati hido le leruk ojo hido ara a heririani lolotu Habu lohonyie hihaf ahide do luha legiama honyie hesiara do hosie ŋiria nohose da far nalawahari isiejaŋ?”
\v 43 Hettejaha iso haigemani lie, lolodule higiama de letok many orrumuni inyeja laŋacohini leitok.
\v 44 Dede, elimak naŋ itai hijo ehumak iso inyeja inyie daŋ a hosiere honyie.

\s5
\p
\v 45 Hati leijio haigemani lie ta taji honyie, ‘Etiliŋa habu hanaŋ ŋacohini nohonyie,’ ette hitiara baha luhe ho nuhe haigemak inno ŋoruo, ojo adaha, amette ottu ŋawoŋ ruma,
\v 46 Ottu iso habu lo haigemani da nabo holoŋ inna lemiŋari inyeja obe leriria, hati de mau lettiŋ lelanyari loyien, te oŋot iso inyeja hullo hitiŋi ette ŋanyimok mai nyie dohonyie iko illo lobe leruk.

\s5
\p
\v 47 Heigamani lie oyien hiram na Habu, ojo lodule, obe hidofe egiem iya lawak inyeja, abaha iso inyahita arria.
\v 48 Hati lie lolobe loyien, ette higem hirro inno loremik baha, abaha iso inyahita kai. Huwo daŋ luhe lemiettehini esiarahini do hose, emiette iso hifia honyie. Ojo dohose luhe lotunak no efia iso inyeja isieja no.

\s5
\p
\v 49 Attu naŋ ebirok hima da fau, ajo naŋ hijo asuahahini mahu hafa beren.
\v 50 Hati owuon bhatisimo da hanaŋ iya awak naŋ hibhatiso nyo awak naŋ hijo hesaha igem ne!

\s5
\p
\v 51 Egigillo itai hijo attu naŋ hiso himora da fauŋ Obe, elimak naŋ itai hati buanya.
\v 52 Hati ena many ahosiere owuon iso hibibuanya da haŋitek many ean owon iso miyet da haji, huwo lohunik oliwari ohori kuya lohorik oliwari huwo lohunik.
\v 53 Obuanya iso isieja, oliwari iso monye hito, ojo monye hotonye, ojo hotonye oliwari ŋani, ojo ŋai oliwari hotonye; ojo hotonye oliwari homone ojo homoni hito noŋoruo oliwari homoni.”

\s5
\p
\v 54 Ero ifa Yesu de iluluŋ, ”Legonyu itai idoho te hiduoŋi no holoŋ loreu, asonya itai hijo 'awoŋ itiran tai edoŋ inyie.'
\v 55 Atti legonyu itai loyami lohutuni tere ho ŋolon, ette itai hijo 'Eno holoŋ nohon ette hidoŋ.
\v 56 Hetimiyahak ho kwaite, eyien itai hahieru hirro inne eidoŋ da fau iko te idoho, jai hati ebe itai eremik hilloit hirro inno enaŋ?

\s5
\p
\v 57 Nyo ebe itai eŋotok hirro inno olibo dahatai?
\v 58 Lefuo itai ho hebalahani lohoi ahosiere ho haŋotoni, to hikoi, itibisak ho inyeja hiram nyie, hotobiaŋa inyeja eyari ahosiere ho lokiko hijo hotobiaŋa ofuo ehumak iye a hotuai Babus.
\v 59 Ajo naŋ da hatai, ibe iso itai eremik afanu ade many edumari itai arobiya hullo hitiŋi.”

\s5
\c 13
\p
\v 1 Da far nyie owuon ifa hilak huwo de ille elimak do honyie hiram no huwo illa Galileya illafa eharrik Pilato hoto nohosie ho hibulucuta hose.
\v 2 Etiraŋ Yesu ette hiho dohose, “Egigillo itai hijo agalik hiyette inno Galileya luha hilak daŋ inyeja ne etigiama huwo isieja to hŋikoi ne?”
\v 3 Obe, hati elimak naŋ itai, hati lobe itai eyito tere hipalita innahatai, eye iso itai daŋ hiyet nyie.

\s5
\p
\v 4 Kuya huwo luhe tomon hohotohunik illo Silloma illafa lohuyek amara ette ŋatohoi isieja, egigillo itai hijo ara ifa aheyak ille lagalik huwo illo Yerusalem?
\v 5 Obe, ajo naŋ da hatai le be itai ebusak hipalita, elita iso itai iyani.”

\s5
\p
\v 6 Ette Yesu elimak do hosie hitiriami, “Owuon ifa lobo tihoni iko ŋaboli neledulahini da mana honyie no Fino. Ojo inyeja ette ŋawoŋ ŋariŋari hijo eŋarak bahati haŋer innohonyie hati obe lorrumu hinnak.
\v 7 Eijo tihoni lie do haigemani  ha mana honyie, toriŋe, 'ŋasi hunik inno laloce naŋ ariŋari hijo arrumu iso haŋer, arrumu lobe hinnak, tolloŋok ta fau. Ebusak inyie inni nyo hetihara fau?'
\p
\v 8
\v 9 Etiraŋ hegiamani hijo 'ibusak hati hiŋa ille ajo iso naŋ arom oger ehumak tanyan dohonyie.' Leŋarak haŋer hiŋa nyie ottu, olibo, ojo lobe inyeja alloŋok naŋ da fau.'”
\p
\v 10 Etiyana ifa Yesu da Haji Imojit to nabo holoŋ no Sabato.
\v 11 Owuon ifa nabo hitonoŋoruo da nafa owuon miniaŋa do honyie innafa etuŋua inyeja ŋasi tomon hohotohunik, ekudura ifa inyeja daŋ obe letiwetik kwan ahide.
\p
\v 12 Nafa egonyu Yesu inya, elilloŋ Yesu inyeja ette hijo, “Ahouni iye to hiŋweiti.”
\v 13 Ettenyak inyie hani honyie do tihonie ne, ette tihoni nyie tere ette etibisak kwan honyie ahide. Ette inyie hitihabuo Hollum.
\v 14 Hati ejoria ifa letaha ho Haji Imojit nyia, nyo etinyarru Yesu to holoŋ no Sabato. Ette hijo do huwo daŋ hijo, “Ara holoŋi inno legiamari ile, ifanu to holoŋitek nuha hotobiaŋa ara to holoŋ no Sabato.”
\p
\v 15 Etiraŋ Habu do honyie ette hijo, “Hetimiyahak ho kwaite,” obe lobo tere hatai lohek sigira kuya hiteŋ telerietteri heno hettemat hifioŋ to holoŋ no Sabatoŋ?
\v 16 Ara hito inna to woyo na Abramo, efitak Sitan inyeja ŋasi arria, tomon hohotohunik. Hati do honyie ejio itai hotobiaŋa ohehini to holoŋ no Sabatoŋ?”
\p
\v 17 Te hijo nohonyie hirro nuha daŋ, ette irri daha luha daŋ illafa ebo hirro innohonyie. Ojo iluluŋ no huwo daŋ omuno hirro inno olibo inne legiem inyie.
\p
\v 18 Niye eijo Yesu, “Ara obie no Hollum iya nyoŋ Hati etirijik iso naŋ inyie ho nyoŋ?
\v 19 Ara inyie iya ibielu lo bule, neleyari tihoni amana ette ŋebirok da mana honyie, ette ŋesuru yani nahitok ojo cieŋ inno ido ette aduhok hajik innohosie ta tanette innohosie.”
\p
\v 20 Enyiak inyeja hijo, “Etirijik iso naŋ obie no Hollum ho nyoŋ?”
\v 21 Ara iya bula inne leyari hito noŋoruo ohu eharrek iko hofuo nolocamak to fedito hunik many oreuni luluk.”
\p
\v 22 Ohu ifa Yesu loriŋari borejin gala iko missihi inno lowuon de ikoi no Yerusalem ette hitiyana isieja.
\v 23 Eijo lobo dohonyie, “Habu, hara huwo illo letihohini iso kaiŋ?” Niya eijo inyeja do hose,
\v 24 “Itigiama hafuye te ikat lolotida, nyo ekem hilak hati obe oremik ŋajiŋai.
\p
\v 25 Lodiote monye haji ette esionok ikat. De efuo itai weta da bali ette itai hikukuho ikat hijo, “Habu, Habu, hati etiraŋ iso inyeja da hatai.” hijo.  "Abe naŋ ayien itai hijo efanu itai.'
\v 26 Ette itai hijo, 'Edaha iyohooi, ojo emata to hosiere hoi, ojo iye etiyana do koi innohoi.’
\v 27 Hati etiraŋ iso inyeja, ‘Ajo naŋ da hatai, abe naŋ layien hijo efanu itai. Ifeti ade tere hanaŋ, heigiamak irruti!’
\p
\v 28 Owuon iso tuari ojo hirrita no hala legonyu itai Abramo, Isako, Yakobo ojo hekilak daŋ do lobie no Hollum,  eijo itai ebirohini iso da bali.
\v 29 Eba iso huwo te iduoŋi no Holloŋ many to hituli no holoŋ, oko ŋolon ojo telle ho hide ette yiri dee to terefeja no obe no Hollum,
\v 30 Hati itiyien inna, ara iso halu hosiere, ojo hosiere ara halu.”
\p
\v 31 Kai da halu, afanu hilak illo Farisei ette hijo do honyie, “Woŋ tamanyai inni awak Erode hijo attohoi iye.”
\v 32 Eijo Yesu, “Inno ilimak obeyok nyia, ‘towolo efuhai naŋ miniaŋa ojo etilibo huwo te iŋweiti ena iko moite, hati te hitahunihi no holoŋ eba iso naŋ de hicuŋi no igem hanaŋ.'
\v 33 Ta nabo far, lanyarru da hanaŋ haduloi ena iko moite hati do hitarrihi no holoŋ, iya lobe olibo hattohori hekilani tenia ade to Yerusalem.
\p
\v 34 Yerusalem, Yerusalem, ille ettohoi hekilak ojo leruoŋo to morru ile lefahu da hatai. Hara holoŋi jai inno lawak naŋ hatubihini durre illahatai iya inna leduduhari hohoro ikiyehi honyie ahotuai hiwa. Hati ebe itai ewak ane.
\v 35 Toriŋai ebusahini haji nohoi. Ajo naŋ da hatai, ibe iso itai egonyu naŋ many eijo, hotowuana jaha do lie lolotu to fure na Habu.'”

\s5
\c 14
\p
\v 1 Ottu ifa hiram  inna da nabo holong no Sabato. Eno Yesu ahaji lobo lettok lo Farisei adahari imune, ette isieja hihum ehutok ette riŋa do honye toktok.
\v 2 Ette lobo tihoni lolonguai hawon do Yesu.
\v 3 Ette Yesu hifia hetiyanak ille hifahita illo Yudeya iko Farisei hijo, "Anyar enahu hifahita hitinyara to Sabato, Kuya obe?"

\s5
\p
\v 4 Hati oduehini ifa isieja liling. Ette Yesu arihu tihoni lie ette hitinyar inyeja, ette efahak inyeja adde.
\v 5 Atati inyeja hijo do hose, “ŋai le tere hatai lelum hito nohonye kuya hiteŋ do hirri to holong no Sabato lobe awak epihu adde?”
\v 6 Hati obe isieja etira hifi honye nia.

\s5
\p
\v 7 Nafa egonyu Yesu hilak illafa huwo eliloŋu  ette nganyimu massik inne hitoŋita letaha elimahini inyeja isieja daŋ hitiriamita inna,
\v 8 ’’Le liloŋu lobo tihoni itai do lohomo no hiyama, ibaŋa etole da harajin inno hosiere, nyo kuya owuon lobo leliloŋu inyie lalagalik iye.
\v 9 Hati lawoŋ tihoni lie daŋ,  ottu iso inyie to kwan nohonyie monye lohomo eliloŋu itai daŋ, hijo dohoi, 'Isiara tihoni le mai nohoi,' Niya, eno inyeja hitole da hara no fiahajok to riri.

\s5
\p
\v 10 Hati leliloŋu inyie iye hijo ino itolojo da mai nolofiak. Ottu iso eliloŋu iye ette hijo, "Illa, tette woŋ a hosiere.' Eyani is nia lohuo dohoi. Do hiji ho huwo daŋ lowo hoi de teremeja.
\v 11 Nyo tihoni daŋ lalahaf kwan nohonyie etinyalam iso ojo leletinyalam kwan nohonyie ahafa iso inyeja.’’

\s5
\p
\v 12 Eijo Yesu hidofe tihoni lafa leliloŋu inyeja,  "Isiara iye ŋiria nafar kuya na harie, baŋa leliloŋ mote hoi, hilasi hoi, kuya hilahaŋ hatai kuya lonyihari lohoi, lalabara iya do hose ofuo ŋelienyu eliloŋu inye.

\s5
\p
\v 13 Hati lehumak iye lohomo, ililoŋu lociaŋak, haŋurak, yokiojok, ojo haŋodok.
\v 14 Ette iso iye wuana ho jaha, nyo obe isieja elienyu iye. Odumahini iso dohoi do hebuhu no halibok."

\s5
\p
\v 15 Nafa etiru lobo lohose tara illafa etole ho Yesu do teremeja no ŋiria. Ette hijo, “Isiara jaha do lie ladaha iso imune do lobie no Hollum!”
\v 16 Ette Yesu hijo do honye, “Ehuhumak ifa lobo tihoni ŋiria nettok ata eliloŋu arria.
\v 17 Nafa olibe ŋiria, efahak inyie hegiamani honye heno helimak huwo illafa eliloŋu hijo, ‘Ifanu, nyo otubai hirro iyane.’

\s5
\p
\v 18 Ette isieja bidaŋ ta mai hitiara hiloleita  hijo, 'Enyaŋu ifa naŋ mana ajo naŋ luŋa ahu loriŋari, hibe woti, ibusak naŋ.’
\v 19 Ette lobotie hijo, ‘Enyaŋu iŋole naŋ hilak husuŋ haromok miet, ajo naŋ ahu hikem isieja, illa hibe woti.’
\v 20 Ette lobo tihoni hijo, ‘heletek naŋ yama, abe naŋ luŋa aremik ŋawoŋ.’

\s5
\p
\v 21 Ette hegiamani ŋacohari ohu ŋelimak ettok lohonye hirro inne, ette ettok lahahaji le hijoria do hegiamani, ette hijo do hegiamani, ‘kokuak ino atuluba no bore na gala, yani lociaŋak, yokiajak, haŋodok iko haŋurak.’
\v 22 Ette hegiamani hijo, ‘Lettok, egiem naŋ daŋ innara eijo iye, hati ofitini nobo mai.’

\s5
\p
\v 23 Eijo ettok do hegiamani, ‘Inno atulubaha, iko maŋatin, ililoŋu isieja hafanu ahotuai, anyar efut haji hanaŋ.
\v 24 Ajo naŋ daha hatai, obe lobo tara luha lolotu illafa eliloŋu eremik to hosiere hiniŋ ŋiria nanaŋ.'''

\s5
\p
\v 25 Iyane, ofuo ifa iluluŋ no huwo daŋ honyi, ette inyeja yite ette hijo dohosie,
\v 26 “Lawoŋ lobo tihoni da hanaŋ ojo lobe oliwari monye honyie, hotonye, noŋoruo, durre, hilasira iko hanasira—ee, ojo manya nohonye daŋ hidoe—obe eremik hira alefahati hanaŋ.
\v 27 Lie lolobe olorita Kuruce nohonyie ette ŋawoŋ da halu hanaŋ obe eremik hira efahati hanaŋ.

\s5
\p
\v 28 Lawak lobo lahatai, duho haji nelesaga, obe lohunyie do ta fau ette hihien hinyaŋita harriŋari hirro inno loremik hetufutak haji?
\v 29 Nyo letiarak inyeja iduhit ette enyiei lesohak, ille legonyu igem nyie elohitari inyeja,
\v 30 Ette hijo, ‘Etiara tihoni le duho na haji obe hati eremik esohak.’

\s5
\p
\v 31 Lari eittok ohu oriomori fere ho lobo eittok obe lohunyie da fau ette hihien hijo horemik iso oseŋer hisihai  tomon illohonyie rem ho eittok lolotu loremori ho inyeja ho oseŋer hullo hisihai tomona arik?
\v 32 Lobe, halarrasa hariomok luha alamarai, ette ŋefahak herarani honye tohosiere herara hirro inne himora.
\v 33 Iyane, lobe lobo lahatai ebusak hirro inno omuno inyeja, obe iso eremik hira ejufani hanaŋ.

\s5
\p
\v 34 Olibo mile bino, hati lolite iduarit nohonyie, eremik iso duaran jai?
\v 35 Obe losiru hegiamari do huron kuya hidofe da tanyan inne efuro. Ebirori iso adde. Lie lolowuon ho yohe isiara hetiru, isiara inyeja hetiru.”

\s5
\c 15
\p
\v 1 Niya ette heduduhak ho musuru iko hilak heyak ŋafanu to Yesu hetirari to honyie.
\v 2 Ette Farisei daŋ ho hegiorok hiŋuŋunita to kwaite innohose eijo, “Elilloŋu tihoni heyak, adaha daŋ hosie.”

\s5
\p
\v 3 Ette Yesu hiro hitiriami inna dohosie, eijo,
\v 4 “Lari lobo lahatai lowuon ho kioro hisihai nobotie ette nobotie lite to tim, obe iso inyeja ebusak nuhe tomona hotoŋuan hohotoŋuan ohu asiahari lie lololita many orrumuni inyeja?
\v 5 Larrumu inyeja lie lafa Lolita, olorok inyeja inyie do loho ette munoi.

\s5
\p
\v 6 Leba inyeja da haji honyie, elilloŋu ifa inyie motiarak ojo Lenyihari honyie daŋ anaboite, eijo, ‘Illa hotomunoi nyo arrumu naŋ ker hanaŋ lafa Lolita.‘
\v 7 Ajo naŋ da hahatai, iyane obolo iso mune te ido heyani lie lobotie lelebusak hiyette innohonyie.

\s5
\p
\v 8 Kuya nobo hitonoŋoruo no lowuon iko arobiya tomon, hati letilitek inyie rial lobotie, obe iso etuwulek lomo ette hifie haji,ehum riŋa binno many orrumuniŋ?
\v 9 Hati larrumu inyie, ette hililloŋ motiarak honyie daŋ, ho Lenyihari, ette hijo, ‘Itumunoi ho naŋ, nyo laŋarrumu naŋ rial lafa etilitek naŋ.’
\v 10 Ara iso daŋ ane, ajo naŋ da hatai, owuon mune do hosiere ho anjillohien illo Hollum lebusak heyani hiyette innohonyie.”

\s5
\p
\v 11 Ette Yesu hijo, “Owuon ifa lobo tihoni ho lenyirok honyie lohorik,
\v 12 Ette hito lettiŋ tere hose hijo do monye, ‘Baba, isiara da hanaŋ iyane ibariti inna lara orutat inhanaŋ.’ Ette inyeja abuanyak do hose ibariti hose.

\s5
\p
\v 13 Da halu ho holoŋitek kai, adumu hito lie hirro innohonyie daŋ ette ŋalotohini eno a doŋe nalama binno, de ette hitihar arobiya he ibariti innafa honyie daŋ te imanyiti inno lorru.
\v 14 Niya, nafa esahak inyeja ibariti innafa daŋ, awoŋ hiŋa nolorru to doŋe nyia, ette inyeja hillociaŋ binno.

\s5
\p
\v 15 Eno inyeja do lobo tihoni egiamari lo doŋe nyie. Ette efahak inyeja amana honyie leribitari betteha.
\v 16 Adaya ifa inyeja daha no habohol inno morro innafa adaha betteha nyo obe ifa lobo tihoni eis inyeja nobo daha.

\s5
\p
\v 17 Hati nafa egigillo inyie to kwan honyie, ette hijo, ‘Hara huwo hegiamak jai da haŋ ho monye hanaŋ illa ladaha ŋiria nettok many ofitok ajo naŋ hiŋa otohoi!
\v 18 Ahu naŋ ebusak mai inna ette naŋ eno do monye hanaŋ, ajo iso naŋ ahu hijo do honyie, “Baba, eyau naŋ do hosiere he ido, ho do hosiere hoi.
\v 19 Abe naŋ asiru helilloŋori a lenyi hoi; hati ehumak naŋ ahegiamani lohoi.‘“

\s5
\p
\v 20 Nia, odiote loŋeye le odule ŋawoŋ many do monye. Nafa halalama inyeja, egonyu monye inyeja ette diote ho hamehini honyie, enyor ohu heniafahini kwaite ho inyeja ette hihut yohe.
\v 21 Ette inyie hijo do monye, ‘Baba, eyau naŋ do hosiere he ido ojo do hosiere hoi. Abe iso naŋ lenyak asiru helilloŋori alenyi hoi, hati ihumak naŋ ahegiamani lohoi.‘

\s5
\p
\v 22 Hati eijo monye do hegiamaki honyie, ‘Kuak yani boŋojin inno olibo iticofok do honyie, ehumak bilette to hafialai honyie iko hamuha do hejek honyie.
\v 23 Tia, iyani tauwo buruŋhati isiahak do honyie hettedahai huwo lohomo nohonyie.
\v 24 Nyo oye ifa lenyi hanaŋ, hati owuaran inyeja iyane. Olita ifa inyeja, hati arrumuni inyeja iyane.‘ Ette isieja daŋ hitihabuo ojo daŋ adaha.

\s5
\p
\v 25 Hati owuon ifa lenyi honyie ille hittok ta mana. Nafa eliaha inyeja aŋhati ha haŋ, etiru inyeja hidolo ojo hififoho.
\v 26 Ette inyeja hililloŋ lobo hegiamani ette hifi hijo, howuon nyo.
\v 27 Ette hegiamani hijo do honyie, ‘Ottu ida ilasi hoi ahaŋ inyeja ne odumu monyehoi hiteŋ lolofir binno ette ŋesiahak to honyie, nyo acohini inyeja nalanyar.’

\s5
\p
\v 28 Ejoria ifa ilasi letok, ette hibo eno ahotuai haŋ. Ojo monye ette ŋawoŋ abali, lettenari inyeja.
\v 29 Hati ette lenyi letok hitiraŋ do monye hijo, ‘Toriŋai ŋasi hunna arria inne lepitori naŋ do hoi, abe naŋ amiasa hifahita innohi, ojo iye hati ebe eiso naŋ lobo buruŋhati lo hinne hijo anyar naŋ ehumak lohomo to morot illalaŋ,
\v 30 hati awoŋ lieny hoi leletihara ibariti hoi do somok, ette iye esiahak do honyie tauwo lolofir.‘
\p
\v 31
\v 32 Eijo monye do honyie, ‘Lenyi hanaŋ, adule naŋ iko hoi holoŋi daŋ, hati ara innanag daŋ innohoi. Hati osiru dohooi hehumahini lohomo ette mune, nyo ilasi lohoi le, oye ifa; ojo iyane owuaran, olite ifa inyeja ojo iyane arrumuni.‘“

\s5
\c 16
\p
\v 1 Ette Yesu hidofe hijo do hejufak illohonyie, “Owuon ifa lobo hasamani ho tihoni lolotoŋita hirro innohonyie, etisiahak ifa huwo hijo etihara hatoŋitani ibariti innohonyie.
\v 2 Niya ette hasamani helilloŋu inyeja eijo do honyie, 'dohonyie nyo ne etira naŋ hirro innohoi? Isiara naŋ ituhutita innohoi, ibe iye inyiak hira hatoŋitani.'

\s5
\p
\v 3 Ette hatoŋitani lie to wan honyie hijo, ‘Egiem iso naŋ nyo, iyane adumu ettok lalaŋ igem adde tere hanaŋ? Abe naŋ awuon ho golo haromori, eloriri naŋ himimojo.
\v 4 Ayien naŋ nyo lahu naŋ hihum anyar honyie huwo lelilloŋu naŋ ahaŋitek hose letiwet naŋ te igem.‘

\s5
\p
\v 5 Ette hatunani lie elilloŋu huwo illo horosi , niya ette hatunani lie elilloŋu huwo illo horosi illo eittok honyie, ette inyeja hifia lafa lara hitieri hijo, ‘Awak eittok hanaŋ dohoi jai?‘
\v 6 Eijo lie ‘Karajaha inno hiyali hisihe naboite.‘ Ette inyie hijo do honyie, ‘Todumu waraga nohoi tohunye da fau kokuak igiorok tomona miet.‘
\v 7 Ette hatunani hijo do lobo, ‘Ara innohoi jai?’ Eijo lie, ‘hisihai nobotie inno geme,‘ Eijo inyeja hijo, ‘Todumu waraga nohoi, igiorok tomona hotohunik.‘

\s5
\p
\v 8 Ette eittok lafa lie honyie mune hatunani lafa lorru nyo egiem inyeja na lanyar, nyo egiama lenyirok ha fau inna no lorru nalagalik binno to huwo innohose agalik durre illo calai.
\v 9 Ajo naŋ da hatai, imotiai to kwaite innahatai to ibariti inno fau, nyo lesaha innohoi anyar honyie elilloŋu iye amai nolobe eremik hisoha.

\s5
\p
\v 10 Lie leleniefita hirro hullo loduhucio odule iso hiniefita inno loluŋa, ojo lolobe eniefita hullo loduhucio, obe iso hidofe inyeja eniefita inno loluŋa.
\v 11 Atti lobe iye ifa eniefita ibariti inno fau nalanyar, ŋai iso eiso dohoi ibariti hunna dede?
\v 12 Lobe ifa iye eniefita hirro inno lobo tihoni, ŋai iso eremik hiso dahatai hirro inne lara innahatai?

\s5
\p
\v 13 Obe lobo tihoni eremik higiama do leitaha lohor, kuya oremik aliwari lobotie ette mune lobotie, kuya eremik higiama do lobotie hamai ette miasa do lobotie. Ettalik iye higiama to Hollum iko ibariti.”

\s5
\p
\v 14 Nafa etiru Farisei hirro  hamunok ha arobiya inne daŋ, ette elohitari Yesu nyo omuno isieja gurusi agalik.
\v 15 Ette hijo dohose, “Etilibo itai kwaite innahatai do hosiere ho huwo, hati oyien Hollum tajia innahatai.  Hirro inno olibo do hosiere ho huwo, orru to hosiere ho Hollum.

\s5
\p
\v 16 Odule ifa hifahita ho hekilak many ottuni Yoani. Many to nyia ahosiere, arrasa daŋ hitiyana sayye inno Obie no Hollum, ojo huwo tamai arrasa ciama hikoi nohose daŋ ahotuai to golon.
\v 17 Hati ofiak iso te ido ho fau halitari adde, ette iso golon to higierita inno hifahita haguasari adde.

\s5
\p
\v 18 Lolopiaha ho noŋoruo honyie ette ŋayemu nabo hamai eyau inyeja hiyau no roto, ojo lie lalayama hitonoŋoru nolopiaha ho hitololewa, eyau hiyau no roto.

\s5
\p
\v 19 Owuon ifa lobo tihoni lelecefita boŋojin inne lara sura ojo hidofe ogol to hinyaŋa.  Eŋaleta ifa inyeja holoŋitek daŋ.
\v 20 Owuon ifa hidofe lobo lolociaŋ lelemimojo lara fure nohonyie Lasaru, lolowuon kwan daŋ ho horroŋon arria ojo lofer daŋ ta mari honyie,
\v 21 Awak ifa inyeja hihuhuro ŋiria nolodek da fau ho tihoni hasamani - ojo ŋohe afanu hididala horroŋon innohonyie.

\s5
\p
\v 22 Nafa loye lolociaŋ lie, ahafari ifa anjillohien oholio honyie aŋhati ha Abramo. Ette hidofe hasamani lie yei ette ŋanuhahini,
\v 23 Da mai no hima, towuana nohonyie to hitigiama, ette inyeja hihaf honyiehite ette ŋaigonyu Abramo alamarai leletole Lasaru to suhe na Abramo.

\s5
\p
\v 24 Ette inyeja yio binno eijo dohonyie, ‘Monye Abramo, tomehini da hanaŋ, ifahu Lasaru, hawoŋ hehumak hafialai honyie do hifioŋ hetiliha ŋadief hanaŋ, nyo awuon naŋ tamai nolowulo binno.’

\s5
\p
\v 25 Hati eijo Abramo, ‘Hito, iko ihuma higigil nafa helewuar iye, ewuon ifa iye iko hirro inno olibo, ojo Lasaru orrumu hirro inno lepal. Hati iyane, elobia inyeja ejo iye ewuon ho hitigiama.
\v 26 Obe lara inne hamai, hati owuon iwure to hiji hatai hijo hotobiaŋa luha lalaŋu telle, ejo iyohoi ebe lelaŋ adde hatai.‘

\s5
\p
\v 27 Ette hasamani lie hijo, ‘Atana naŋ iye, Monye Abramo, ifahak inyeja da haji ho monye hanaŋ
\v 28 Nyo awuon naŋ ho ilasira miet - anyar lohu inyeja hisor isieja, abaŋ naŋ hijo eremik isieja ŋafanu tamai norru.’

\s5
\p
\v 29 Hati eijo Abramo, ‘Owuon isieja ho Musa ojo hekilak; isiara isieja hetira dohose.’
\v 30 Ette hasamani lia hitiraŋ, ‘Obe, Baba Abramo, ohu ida lobo tihoni do hose tere hayok, eremik iso isieja hilloito.’
\v 31 Hati eijo Abramo do honyie, ‘Lobe isieja etira do Musa iko hekilak, obe iso isieja eremik huruk hiram no huwo ille lebuhu to yei.’”

\s5
\c 17
\p
\v 1 Eijo Yesu haitiyenak illo honyie, ‘’Ara anni hijo afanu iso hirro inne le yani ŋayau, hati orru iso do hoi lie lafanini isie!
\v 2 Amanyar do honyie hamai lo olurohini morwo hibuŋi do murut honyie ojo honyie eibirohini a hari nahitok, agali ŋasiere lobo tere ha hairuhok hullo ŋejuho huyai.

\s5
\p
\v 3 Iririai kwaite inna hatai. Kuya laŋayau harasi hoi, iriŋa inyeja, ojo leiruk inyeja, ibusak inyeja.
\v 4 Kuya laŋeyeu inyeja do hoi hinyahita hetterik tafar tana bote, ette ŋaitu tohoi hinyahita hattarik,  hijo, 'Airuk,'  naŋ anyar ibusak inyeja!“

\s5
\p
\v 5 Eijo leifahat da habu, ’’Tofonik hiruk nohoi.’’
\v 6 Eijo Habu, ’’Kuya liwon itai he hiruk iya hinyomoti leitiŋ le bioŋ iriamik iye hijo de yani inna ha hette, 'Todutini, ta hade, ette iyie ŋaidulak da hari,' nyie hitok; ette inyeja baŋi iye.

\s5
\p
\v 7 Hati lari la hatai, lowuon ha haigemani lo loromo kuya eiriria kioro, leremik hijo do honyie lojo inyeja lotu ta mana, ’Woŋ kokwak towonyai do a fau ette daha.’
\v 8 Obe iso inyeja lojo do honyie, ’Ituhumak da haŋ hilak hirro la dahat, ojo ihuma ŋalulurak leimojik do boŋo hoi ette lwaha naŋ many attohu naŋ daha ojo mata?‘

\s5
\p
\v 9 Obe inyeja lojo humo da haigemani hijo eigema ifa inyejai hirro innafa he hifahita heigem inyeja?
\v 10 Niya amara hido iye, ani igem itai hirro daŋ innafa lara hifahita anyar lojo eira iyohoi aheigemak asai, 'Obe iyohoi era haigemak illo lelibo. Eigem iyohoi inna leilimak iye.‘“

\s5
\p
\v 11 Ottu inyeja iyya ifa lowuon isieja deikoi hoy Yerusalem, ollot ifa inyeja tahari hafau na Samaria ojo Galileyo.
\v 12 Ifa laŋajiŋak inyeja a haŋ nabo, de eiboŋ inyeja ho huwo tomon ille talulu.
\v 13 Oweta de illoma tere honyie Ette isieja huworro woŋ, woŋ hijo, “Yesu, leitok demehini do hoi.’’

\s5
\p
\v 14 Ifa lowolo iyieja isieja, eijo inyeja do hosie, ’’Ifieti itihutek kwaite inna haitai da Fadirihien.’’ Ette ŋawoŋ iya nyie, ifa laiŋafie isieja, aŋafie isieja liboi.
\v 15 Ifa lowolo lobo lohosie hijo aliboi inyie, efela ahalu, eiyorro woŋ woŋ heitihabwo Hollum.
\v 16 Olluroi inyejai afau de hejek he Yesu, hisiara inyejai humo. Ara ifa inyeja la Samariya.

\s5
\p
\v 17 Ettiraŋ Yesu, hijo, ’’Hobe ifa tommon ile oliboiŋ? Tahu hati hotoŋuamŋ?
\v 18 Tahu hati hilak illo loŋurani leitihabwori Hollum, aracai hettemononi illeŋ?
\v 19 Eijo do honyie, “Tette, inno. Aŋaitalibo iye hiruk nohoi.“

\s5
\p
\v 20 Eifia Pharirisai inyeja hijo anu iso lotu lobie no Hollum, eitiraŋ Yesu isieja hijo. “Inyia lobie no Hollum lara nobo siehinnai ne leiremik wuana he hitawuti.
\v 21 Obe hidofe isieja leriamik hijo, ‘Teriŋai inni!‘ Kuya, ‘Teriŋai adede!’ nyo owuon obie no Hollum de hiji hatai.’’

\s5
\p
\v 22 Eijo Yesu de lefahat, “Afanu iso holoŋi lijo itai iwak wolo nabo far no holoŋi inne lenyi tohoni, hati inya iso itai liwolo inyie.
\v 23 Ojoo iso dohoi,  ‘Towolo adede! Towolo aini!‘ Hati ibaŋa lifwo siahari, kuya hijufuta da halu hosi. De hiji hatai eitihutek hijo owoun Yesu de hiji hosie,
\v 24 Ifa laŋereu himedek ifa lojo lonito ta halai nabotie ne idou, ahalai nabotie ne dou, niya owuon iso lenyi tiŋoni da far no honyie.

\s5
\p
\v 25 Hati ahosiere anyar lorumu iyieja diahai ne hirro iluluŋ ojo hidofe anyar leibo hilahaji honyie.
\v 26 Iyya nafa leidoŋ holoŋitek ho Noah, iya iso leidoŋori do holoŋ inne Leinyi tihoni. Adaha isieja,
\v 27 amata isieaja, ayama isieja, ette ŋasiere isieja hetteyamai, many da far ne lejiŋahini Noa ettegoli ette igura ne hibula ŋawoŋ ette hitihar isieja daŋ.

\s5
\p
\v 28 Ecieta iya nafa leidoŋ to holoŋitek inno olot, adaha isieja, amata, etinyaŋa, edula ojo isieja oduho.
\v 29 Hati da far nyie  laŋawunyie loto de to Sodoma, owule hima ojo modie te ido ette hitihar isieja daŋ.

\s5
\p
\v 30 Da halu ne le ciala iyya inne ara iso far ne lerreini lenyi tohoni.
\v 31 Da far nyie, ibaŋa ibusak lobo lolowuon de hide ha haji hawoŋ afau he yari saŋ ta haji. Ojo ibaŋa eibusak lobo lolowuon da mana hotoguruni.

\s5
\p
\v 32 Itigil loŋorwo lot.
\v 33 Lawak lobo ŋetilahu wuaran no honyie etilitek iso inyeja, hati lie leletilitek wuaran no honyie eriamik iso ŋatiluahu inyeja.

\s5
\p
\v 34 Aŋalimak naŋ itai, hijo ta tari tenyie owuon iso hodoti lohorik te ijotit nabotie. Eyari iso lobotie, ette lobotie ŋabusahini.
\v 35 Owuon iso ŋorwo arik inne leira annabotie.“ [
\v 36 ]
\v 37 Efi isieja inyeja, “Aji, Habu?“ Ette inyeja hijo do hosie, ‘’De lowuanari kwan ne leyei iso lotubari taruha daŋ.’’

\s5
\c 18
\p
\v 1 Ette inyeja hirro te hitiriamita dohoi, hijo jiai iso loduloi isieja mojo, obe lafanu hetihar,
\v 2 nolojo, “Do bore gala nabo owuon ifa haŋotoni lobe labaŋ huwo.

\s5
\p
\v 3 Owuon ifa nabo ihidak no ŋorwo do bore gala nyie, ette duloro lotton do honyie, ‘Hijo heilwak inyie huwo harosoki honyie.‘
\v 4 Many do holoŋi iluluŋ obe ifa inyeja lawak hilwak inyeja, ‘Hati da halu eijoo inyeja to kwan to no honyie, kuya amabe hido inyie labaŋ Hollum kuya baŋi hoditi.
\v 5 Niya arrasa ihidak ne ŋaisiere dahanaŋ hitigema alwak iso naŋ hiŋot hiram no honyie, hettenya leimirak naŋ to duloro to no honyie lotton.‘“

\s5
\p
\v 6 Ette Habu hijo, "Itira hijo nyo lojo haŋotoni lolotumu ŋoto.
\v 7 Honya lara Hollum le yani ŋoto de lenyimoti illo honyie ille leyio do honyie ta far ojo taharie? Honya iso mahu inyeja lanyalam do hosie?
\v 8 Ajo naŋ dahatai hijo eyani iso inyie haŋotoni do hosie kokwak. Hati lojo Lenyi tihoni lottu, hottu iso inyeja arrumuna hirro da fau?“

\s5
\p
\v 9 Ette inyeja hinyak hiro hitiriami inna de hilak ille leijufuta kwaite inno hosie hijo eibis isieja ojo hido emene huwo hilak.
\v 10 “Aŋaifie ifa lewa lohorik lomojori a ikelesia – ara ifa loboite la Farisei ojo ifa loboite ara haiduduhani ho mosuru.

\s5
\p
\v 11 Odoto la pharisia ette mojo te hirro te inne to kwan honyie, ‘Hollum, ajo naŋ dohoi humu hijo abe naŋ lara iyya huwo hilak illa lara hoholak, huwo illo obe lebis, hasomok, iyya haiduduhani ho musuru ille.
\v 12 Eya naŋ hinyahita arik te isabit daŋ. Aisiere naŋ hisorita daŋ inne hirro inna larumu naŋ.‘

\s5
\p
\v 13 Hati lowoita haiduduhani lomusuru de illoma inyia hido lawak hikaf honyiehite inno honyie aido ette hati hillum suhe nohonyie hijo, ‘Hollum temehini da hanaŋ hayani.‘
\v 14 Ajo naŋ do hoi, aŋaitoi holoŋ lie ahaŋ honyie loloŋoto hiram no honyie agali lafa loboite, nyo lobo tiŋoni lele tihabuo kwan no honyie obotoŋ iso, ojo hati tiŋoni leleitiboŋo kwan honyie etihabuo iso.“

\s5
\p
\v 15 Eyani ifa hido huwo do honyie iŋeyaha, hijo anyar honyie lattaf inyeja isieja, hati ifa lowolo haitiyenak isieja, ette hiriŋ isieja.
\v 16 Hati eilloluŋu Yesu isieja do honyie, hijo, “Ibusak ottobeŋa liyimo do hosie. Hati ara lobie no Hollum nohosie.
\v 17 Dede ajo naŋ dahati, hijo lobe lobo leifotu lobie no Hollum iyya hito obe iso lejiŋak ade.”

\s5
\p
\v 18 Eifi lobo leitok inyeja, hijo, “Haitiyenani le-lebis nyo iso laigem naŋ arutak honyie waran no loduloi ahofurŋ?“
\v 19 Eijo Yesu dohonyie, “Hijo jiai leililloŋ iyie naŋ hijo habisani? Obe lobo tihoni le-lebis, ara lie Hollum hamai.
\v 20 Iyen iyie hifahita - baŋa lira ahasomoni, baŋa letohoi, baŋa lihohola, lira loteller, tabaŋa monye hoi ojo honyie hoi.”
\v 21 Eijo habu, “Hirro inne bidaŋ airuk inyie many ifa alara inyie lomonyomiji.”

\s5
\p
\v 22 Ifa leitiri Yesu anni, eijo dohonyie, “Arrasai sehin lobooite le-lenya tere hoi. Anyar litinyaŋai inyie hirro daŋ inno lowon dohoi tohorak isieja da hettehitak, ijo honyie iyie ewuon holotunat de ido, woŋ hejufari naŋ.”
\v 23 Ifa hati letiru haliŋ lie hasamani hirro inne ette inyeja hijoria binno, nyo asam ifa inyeja binno.

\s5
\p
\v 24 Ette Yesu wolo inyeja ejoria binno ette hijo, “Tahu golon no huwo hasamak tejiŋak do lobie no Hollum!
\v 25 Hati eliaha do Konikoni ta ŋajiŋai te itulo ho libira agalik to tihoni hasamani hotojiŋak do lobie no Hollum.”

\s5
\p
\v 26 Eijo luhe eitiru, “Ŋai hati eremik etilwahini.”
\v 27 Etiraŋ Yesu hijo, “Hirro inno logol do huwo inya logol do Hollum.”

\s5
\p
\v 28 Eijo Peturu, “Anyar, aŋabusak iyohoi hirro daŋ inno lowuon do hooi ejufuni iye.”
\v 29 Eijo hati Yesu do hosie, “Dede, ajo naŋ da hatai hijo obe lobe ebusak haji kuya noŋorwo kuya hilasira kuya hilahaŋ kuya durre, te hiram to nolobie no Hollum,
\v 30 Ŋai iso lobe efwotu arriai no ta fau te inna, ojo da fau nyie lotu, wuaran noloduloi fur.”

\s5
\p
\v 31 Da halu nohonyie aŋaitubak tomon ho lohorik do honyie, eijo inyeja do hosie, “Towolo, aŋaifie iyohoi ade many a Yerusalem, ojo hirro daŋ innafa egiorok hekilak hijo otubak iso Lenyi tihoni.
\v 32 Hati esiarahani iso da has ho Gentail, ellohitari iso, ojo omoro iso inyeja ojo hidofe omitak iso do honyie hamilak.
\v 33 Da halu ha baha nohonyie ottohoi iso inyeja inyie ojo da far hitahunihi enyiak iso inyeja ŋebuhu.”

\s5
\p
\v 34 Obe isieja letiru hirro hunna hinnak, nyo eiŋofa ifa hirro inne tere hosie, ette isieja enyiei heletiru hirro innafa lero inyeja.

\s5
\p
\v 35 Iya ta nafa awoŋ Yesu aŋhati ho Yeriko, ettole ifa lobo tihoni loloŋodo aŋhati he ikoi lelemimojo.
\v 36 Ette inyeja etiru iluluŋ no huwo lofwo aŋhati honyie. Ette hifi nyo lowuon.
\v 37 Ette isieja ŋelimak inyeja hijo Yesu lo Nasarita lie lolot.

\s5
\p
\v 38 Ette tihoni loloŋodo le yio binno hijo, “Yesu, lenyi Davide, tomehini da hanaŋ.”
\v 39 Ette illafa lofwo tohosiere hiriŋ loŋodo lie, elimak inyeja hotodwai. Hati ette inyeja yio binno, “Lenyi Davide, tomehini da hanaŋ.”

\s5
\p
\v 40 Arrasa Yesu da mai lie ette ŋelimak hijo iyani halaŋg lie do honyie. Ifa leliaha loŋodo lia, ette Yesu hifi inyeja,
\v 41 “Hiwak iye hijo hegiama naŋ nyo do hoi?” Eijo inyeja, “Habu, awak naŋ riŋai.”

\s5
\p
\v 42 Eijo Yesu do honyie, “Toriŋai, etilibo huruk nohoi iye.”
\v 43 Kokwak ette inyeja riŋai, ette ŋejufari inyeja ojo hidofe etihabwo Hollum. Ifa legonyu iluluŋ no huwo hirro inne leidwoŋ, ette isieja daŋ hiso humo do Hollum.

\s5
\c 19
\p
\v 1 Aŋajiŋak Yesu ette ŋaino te Yeriko.
\v 2 Nia, owuon ifa lobo tihoni de lalara fure Sakeyo. Ara ifa habu la haiduduhak homusuru ojo hidofe asam.

\s5
\p
\v 3 Awak ifa inyeja wolo hijo ŋai lara Yesu hati obeleriamik wolo te hide he iluluŋ, nyo osuk ifa inyeja.
\v 4 Nia enyero inyeja ahosiere ho huwo ette ŋarek ahide he yani aŋabori owolo honyie inyie jia huwo awak ifa Yesu ŋaino te ikoi tenyie.

\s5
\p
\v 5 Ifa laŋawoŋ Yesu amai nyie ebono ahide ette hijo do honyie, “Sakeyo, dolu kokwak afau hati anyar leitole naŋ da haŋ hoi.“
\v 6 Nia aŋafiriŋu ŋallu afau ette ŋaitiboŋu Yesu alanyar.
\v 7 Ifa lowolo huwo daŋ ette hiŋuŋunuta huwo hijo, “ŋaino halaŋ illeŋ hira ahatomononi da haŋ ha hayani.“

\s5
\p
\v 8 Ette Sakayo diote ette hijo, “Habu teriŋai, “Habu eisere iso naŋ hirro inanaŋ do lociaŋak ojo lemumun naŋ lobo tihoni tehinnak hirro adumak iso naŋ inyeja hinyahita aŋwan.“
\v 9 Ette Yesu hijo do honyie, “Eina eiba ŋaitilahani da haŋ inna nyo ara ifa inyeja lenyi Abramo.
\v 10 Nyo lotu lenyi tihoni leisiahari hikoi ne leitilahari huwo ille lerita.“

\s5
\p
\v 11 Ifa laŋaitiru isieja hirro hunna aŋaduloi inyeja hiroita ette ŋailimu hitiriami nyo eliaha ifa inyeja ho Yerusalem, ette isieja higigillo hijo eihiha iso lobie no Hollum hijo ŋalieu kokwak.
\v 12 Ette inyeja hijo hati de, aŋaino lobo leitok anobo doŋe nololoma hijo ahu ŋaifotu do honyie lobie ette ŋacohini.

\s5
\p
\v 13 Ette inyeja hililloŋ haigemak illo honyie tomon ette hiso arobia tomon ette hijo dohose "Itinyaŋari many aguruni naŋ.‘
\v 14 Hati eyalai ifa huwo illo doŋe honyie inyeja ette isieja ŋaifahak  hilak lefahat da halu honyie hijo 'Inya iyohoi leiwak tihoni le ahabu lohoi.‘
\v 15 Nia ifa laŋaifotu inyeja lobie tere ette ŋawoŋ ŋailloloŋu hegiamak illo honyie illafa leiso inyeja arobia afanu do honyie hijo eyenari hijo hera mahu arobia jai inne leitinyaŋu isieja.

\s5
\p
\v 16 Ette hiteri ŋawoŋ ette, hijo, ‘leitok aŋaitinyaŋu naŋ arobiyaha tomon te illafa esiere iye da hanaŋ.‘
\v 17 Ette inyeja hijo do honyie "Anyar binno. 'Ira iye haigiamani lelelibo no' iya enefita ifa iye hirro illo lomuta Eina lanyar aŋaihumak iso naŋ iye aleitok loboŋito inna bore gala tomon.‘

\s5
\p
\v 18 Ette haigemani hitarihi ŋawoŋ ette hijo, 'leitok, aŋaitinyaŋu naŋ arobiyaha miyet te illafa eiso iye da hanaŋ.
\v 19 Ette inyeja hijo do honyie, 'Etoŋita iso iye botin inna gala miyet.‘

\s5
\p
\v 20 Ette hidofe lobo ŋawoŋ ette hijo, ‘Leitok, ibe arobiyhati lafa hoi.
\v 21 Abubunak ifa naŋ ta manir ette naŋ ŋatunak inye ana lanyar. Nyo aŋabaŋ ifa naŋ hiro nohoi hatihoni lo lorrute. Idumu iye hirro inno lobe ara innohoi ojo hidofe edieŋitta hirro hunna libe liyek.‘

\s5
\p
\v 22 Hati eijo habu do honyie, 'Ira iye ahagiemani no! Aŋot iso naŋ hiram nohoi te hiroita te inne lafanu to hutuk hoi iyen iye hijo alanaŋ hatihoni lorute, edumuta naŋ hiro huna lobe lara tana ojo hido abala hiro huna labenaŋ layek.
\v 23 Nyo hati obe inyie litunak arobia inia daŋ de beŋ Nyo ana ma ŋefwotu naŋ isieja, ho lo mojiti no hosie ifa laŋacohini naŋ aini.'

\s5
\p
\v 24 Hati ette letok hijo, do hosie, 'Itiweitai de, itidumu arobiyihati le ade tere honyie, isiere de lie lowuon ha arobia tomon!
\v 25 Eijo isieja do honyie, ‘Habu, eyeita inyeja ha arobia tomon.‘

\s5
\p
\v 26 ‘Ajo naŋ da hatai, hijio lowon lobo hasaŋ iluluŋ ofonihini iso de honyie ariai ojo de lia obe hiro tere honyie, eyari iso ade tere honyie amara ara hido lobo sehin lo owon do honyie.
\v 27 Ojo merok ille hanaŋ, illo lobe lawak naŋ hetera naŋ eitok lohosie, iyani isieja inni ette itai ŋatohoi isieja do hosiere hanaŋ.‘“

\s5
\p
\v 28 Ifa laŋatohu inyeja hiro hirro inne, ette inyeja ŋeinno tohosiere, oboto manya Yerusalem.

\s5
\p
\v 29 Ifa eliaha inyeja aŋhati ho Bespaij ho Betani, to doŋe nafa eliloŋo huwo hijo Olifeto, ette inyeja ŋaifahak hejufat arik,
\v 30 Ette hijo, “Ifeti a doŋe inyie. Lijiŋak itai, efwotu iso itai arrumu nobo sigira inna holobe huwo etirrek saŋ do hide. Itihek ette itai ŋeyani da hanaŋ.
\v 31 Lefi lobo itai, ‘No nyo eho itai inyeja?’ itijo, ‘Awak Habu inyeja.’”

\s5
\p
\v 32 Efie luha illafa lefahak huwo ette ŋarrumu Sigira iya nafa elimahahini isieja.
\v 33 Oho ifa isieja sigira ette monye he Sigira arrumu isieja ette hijo do hosie, “No nyo liho itai sigira?”
\v 34 Ette isieja hijo, “Awak Habu inyeja.”
\v 35 Ette isieja ŋeyani inyeja do Yesu, ette ebirok boŋojin innohosie ette etuhunyiek Yesu to hide.
\v 36 Ette isieja daŋ ŋafetak boŋojin innohosie de ikoi nafa ohuye Yesu.

\s5
\p
\v 37 Ifa leliaha inyeja aŋhati ho illut no doŋe no Olifeto, ette iluluŋ ne lefahat hitiara munoi ojo etihabwo Hollum, eyorro woŋ woŋ te igem te nyie hitok daŋ lowolo isieja ette hijo,
\v 38 Hijo, “Hotowuana jaha da Habu lie lolottu to fure ta na Habu Hollum! Himora te ido ojo munoi lohwo hotowuana do Hollum.“

\s5
\p
\v 39 Eijo hilak illa Farisei te hiji he iluluŋ do honyie, “Hetiyanani, iriŋa lefahat illohoi,”
\v 40 Eitiraŋ Yesu ette hijo, “Elimak naŋ itai hijo leremik ida hulloŋ dwai, ette moru yio ade.”

\s5
\p
\v 41 Hati lawoŋ Yesu aŋhati ho bore ha gala, ette inyeja yio te Yerusalem,
\v 42 Hijo, “Iya lamayien itai da far inna hamai, kuya iye, hirro inne leriamik dohoi himora! Hati iyane iye eiŋofahini to honyiehite hatai.

\s5
\p
\v 43 Hati afanu iso holoŋi inne da hatai, lojo merok illahatai loduhok iwudoho da ŋhati, hati ette mitini ahotwai ta hala daŋ.
\v 44 Ogoŋok iso isieja iye da fau ojo durre innohoi daŋ hoi. Obe iso eibusak morwo de hide ha nabo, nyo obe ifa isieja ogilu hijo awak Hollum hikem hijo alwuaha isieja.”

\s5
\p
\v 45 Niya aŋajiŋak inyeja iklesia ette hitiara hifuhuta huwo illafa leitinyaŋa de,
\v 46 Ette hijo do hosie, “Aŋairohini, ‘Hijo ara iso haji hanaŋ Haji Imojit,‘ hati eŋaihumak itai inyie a haji no hoholak.”

\s5
\p
\v 47 Niya etiyana ifa Yesu moite moite da Haji Imojit nahittok leitaha illa Fadirihien ojo haigeriok ojo hetidihitak illo huwo ette isieja hiwak ŋatohoi inyeja,
\v 48 Hati obe isieja lorrumu nabo hikoi ne legiamak ŋaitisiahari inyeja, nyo eitira ifa huwo bi daŋ do honyie dede.

\s5
\c 20
\p
\v 1 Ottu ifa far nobo, etiyana if Yesu huwo de Iklesia ette hidofe hititoyo huwo saiye ŋejuk to Haji Imojit nahitok, afanu ifa leitaha illo Fadirihien ojo igiorok ho huwo illo hitaha.
\v 2 Ette hiro to honyie hijo, “Ilimak iyohoi hijo tanari golon ne egiamari iye hirro inne? Harra ŋai lia esio to hoi igoliti inne?”

\s5
\p
\v 3 Ette inyia hitiraŋ ette hijo to hosie, “Efi iso hido naŋ itai hifita. Heilimak hati naŋ
\v 4 Hibatiso no Yoane. Hara ifa te ido kuya tere tihoni?”
\p
\v 5
\v 6 Erotta isia to kwaite te innohosie hijo, “Kuya eijo iyohoi, ‘Te ido,’ iya aremik iso inyeja hijo, ‘Owuon hati jiai obe itai eruk ta hanaŋ?‘ Hati leimojo iyohoi, ‘Tere tihoni,‘ ette huwo daŋ hidoŋ te iyohoi, ojo odule isia hijo ara ifa Yoane Hetalahani.”
\p
\v 7 Nia etiraŋ isia hijo inyia la yien hijo hottu mahu taji.
\v 8 Ette Yesu hijo do hosie, “Efi elimak hati naŋ itai hijo golon naŋai nia legiamari naŋ hirro hunna.”
\p
\v 9 Ette inyeja ŋailimak do huwo hitiriami inna hijo, "Eidulak ifa lobo tihoni mana no honyie, ette ŋeitijurak da haitafusok he fino ette inyeja ŋaino adoŋe naibo no loloma ette manya de many fur.
\v 10 Ifa lotubai holoŋi inne fino aŋaifahak inyeja hegiamani da haitafusok he fino, hijo ette ŋesiere inyeja inno honyie. Hati ebak heitafusoni he fino inyeja, ette ŋafuhak inyeja ade ta has jia.
\p
\v 11 Nia einyak inyeja ŋaifahak lobo hegiamani lie ette isieja lie daŋ ette higiama do honyie hirro inne leyani riri ette hidofe ŋaifuhak inyeja ad eta has jia.
\v 12 Ette hidofe hinyiak ŋaifahu hititahunihi ette ajurak luhe ŋairiafu inyeja ette ŋairuoŋu inyeja abali.
\p
\v 13 Nia eijo monyie mana he fino, ette monyie mana hijo hegiem iso mahu naŋ nyio Eijo efahak iso naŋ lenyi hanaŋ lalamuno naŋ. Kuya eriamik iso isieja baŋi isieja.‘
\v 14 Ifa hati lo wolo hefufusok he fino inyeja, ette isieja hirota to kwaite te innohosie hijo, “Harrutani ileŋ” haititohoi inyeja, ara hoinyie irruti innohoi.'
\p
\v 15 Ette isieja ŋairwoŋu inyeja ade to hotuai ha mana ne fino, ette tohoro inyeja. Nyo hati iso leiriamik monyie mana higiem do hosie?
\v 16 Ottu iso inyeja ŋatohoi hajurak ha mana ne fino luhe, ette ŋaisiere mana ne fino do huwo hilak. “Ifa la ŋaitiru isieja ejo isieja, “Hetenya lara ani!”
\p
\v 17 Hati eriŋa Yesu do hosie ette hijo, “Nyo leituhutek hihieni innaŋ” moruo nafa lebo haduhok, aŋawoŋ hirra moruo nalara mirik na haji'?
\v 18 Lobo tihoni lolohuyik de hide ho moruo no obwara iso yisyis. Hati do honyie lie lohuyihini inyie, “Obwara iso daŋ."
\p
\v 19 Nia eŋegigillo haigiorok he letaha illo Fadirihien hijo etirok has inno hosie to honyie da far nyie, nyo eyieni isieja hijo ero Yesu hitiriamik ne ahiyali hosie. Hati abaŋ ifa isieja huwo ta far te nyie.
\v 20 Illafa leriria inyeja ana la nyar, efahak helimak ade ille letimayaha iye hanyarak, hijo heriamik mahati isieja rumaa lobe hipali de hiroti, nyo ŋairiamik honyie ŋaisiere inyeja ade ha haikumoni ojo do ŋolon na mamur.
\p
\v 21 Ette isieja hifi inyeja hijo, “Haitiyanani, ŋai yien iyohoi illo lijoo iye, he hitiyiena ne lebis hati inyia lara tiihoni lobo lelimak iye, ittiyiana iye ha habisak inno lo bie no Hollum.
\v 22 Heremik nyiaru leidumak iyohoi musuru de Kesari kuya obeŋ?“
\p
\v 23 Atti eyien Yesu lefioroho innohosie, ette hijo do hosie.
\v 24 Ituhutek da hanaŋ arobihati nagai rijiore innaŋ lolowon de hide honyie! He higieritta huna tireŋ Ejo isieja, “Ne kisari."
\p
\v 25 Ejo inyeja do hosie, “Isiere hati de Kesari hiro inna lara inno Kesari, ojo to Hollum hirro inna lara inno Hollum.”
\v 26 Obe ifa haigiorok ojo Fadirihien ile etoho leriamik himor hiro innafa lero inyeja do hosie hohuwo. Eliliha isieja hitiraŋi no honyie ette isieja adwehini.
\p
\v 27 Ifa lojo hilak illo Sadusin afanu do honyie, illafa lojo hijo obe ŋabuhu,
\v 28 Ette hifi inyeja, hijo, “Heitiyanani, egiorok Musa do hoi hijo leye harasi hoi, owon holoŋoruo nolobe durre, anyar lojuŋori harasi honyie noŋoruo, eyiani honyie hito da harasi honyie.
\p
\v 29 Nia owuon harasira hatarik ette leŋieu lohosie ŋaiyemu hitonogoruo ette ye obe hito,
\v 30 Ojo hidofe hirasi hitarihi.
\v 31 Aŋadumuk harasi hitahunihi inyeja amanyari ojo hidofe hitahatarihi ette ye obe durre.
\v 32 Nia da halu, ette hidofe hitonoŋoruo nyie ye.
\v 33 Hati da ŋaibuhu nohosie ottu iso inyeja hira noŋoruo ŋaiŋ? Nyo eyeitta ifa huwo ille hattarik inyeja anoŋoruo hosie.”
\p
\v 34 Ette Yesu hijo do hosie, “Ayama lenyirok hafau inna odule ŋaisiere alayamari.
\v 35 Hati luhe oŋotto, hira innohosie esiru ta ŋaifotu tan a ŋaibuhu te ye ojo ta ŋaijiŋak alamanyari ho fur, obe layama obe hidofe lesiere de hiyama.
\v 36 Kuya obe hidofe isieja lenyiak yei, nyo ecialari ifa isieja ha anjillohien ette hira lenyirok ho Hollum ojo lenyirok ha ŋaibuhu.
\p
\v 37 Hati etiyana hijo ebuhu hayok, ŋaitihutek Musa te hiram tanamai ne tim, nafa lelilloŋori inyeja Habu Hollum lo Abramo le Isako le Yakobo.
\v 38 Eyane enyiai lalara Hollum la hayok, hati la hawarak, nyo amanya hiro daŋ do hosie.“
\p
\v 39 Etiraŋ hilak illa hagiorok, “Haitigienani, hitiraŋ iye ano lebis.“
\v 40 Nia inyia hido isieja lawak hifia inyeja.
\p
\v 41 Ojo Yesu do hosie, “Jai lojo isieja ara Kristo lenyi Davide?
\v 42 Nyo ojo Davide to kwan to nohonyie to Buk tene Hidolita, Ejo Habu da Habu hanaŋ, 'Towonyie ta hana inyet hanaŋ,
\v 43 Many etifiak naŋ miorok illohatai hettera harana inna hatai.‘
\v 44 De hati, eliloŋo Davide Kristo hijo ‘Habu’, jai hati lara inyeja lenyi Davide?”
\p
\v 45 Do hosiere ho huwo ojo inyeja de efahat illo honyie.
\v 46 “Ihumaa riŋa haigioro, illlo lawak loton to boŋojin isagaha, omuno hifonyita inno masiok inno suk, ojo habusi etole de Sinagog ojo masiok inno Habusi da Karamat.
\v 47 Etihara hidofe isieja haŋitek, inno ŋoruo ihidahi, ette hitimayiaha mojo aisaga. Efwotu iso ille hikumuta inne hitoha.“

\s5
\c 21
\p
\v 1 Niya eibono Yesu shide ette wolo huwo hasamak illafa leiti huma hisorita inno hosie do lo tunari.
\v 2 Ette inyeja wolo nabo ihidak no ŋorwo hettehihitani lefiyak arobia illo lomuta lohorik. Niya ejo inyeja,
\v 3 “Ajo naŋ da hatai dede hijo aŋafiyak hettehitani innaŋ ihidak inno loluŋ agalik isieja bidaŋ. Eisiara hulloŋ bidaŋ hisiorita inno hossie tere he hirro inno loluŋa do hosie.
\v 4 Hati aŋaisiere ihidak hettehitani to hiji he hirat,  hisso arobia daŋ illo lowon do honyie illafa lamanyari inyie.”

\s5
\p
\v 5 Hati eroita hilak te hiram tane Haji Imojit na hitok hijo eibuiye huwo tomoru te inne lelibo ojo te hisorita, lojo Yesu.
\v 6 “Hati de hirro hunna liwolo itai, afanu iso hunak holoŋi inno lobe lobo morwo larrasa wuanai de hide holobo obe leitifelihinin afau.”

\s5
\p
\v 7 Niya eifi inyeja, hijo, “haitiyenani, annu iso leidoŋ hirro inneŋ” hara iso hifuhuti ne hirro inne nyo iso leijo isieja eifanu hidoŋŋ?“
\v 8 Ette Yesu hitiraŋ, “Itihuma wuana he tenyia liruk hinyoba. Nyo afanu iso iluluŋ to fure hanaŋ hijo, ‘Ara naŋ inyie; “Eiliha holoŋ nyieŋ Ibaŋa leijufutak halujin inno
\v 9 hosie.  Lijo itai letiri iremiti ojo ŋolofa ibaŋa libaŋ, nyo anyar leiriamik hirro inne hidoŋ ahosiere. Hati obe iso hicuŋi leidoŋ kokwak.”

\s5
\p
\v 10 Niya ette inyeja hijo do hosie, “Eiyialari iso doŋe nabo, ojo lobie nabo eiyialari nabo lobie.
\v 11 Hati owon iso ikebehi inne itoho, ojo da maisiak lolufa owuon iso hiŋa ojo hitigiemita. Owon iso hiro hunaŋ leriamu hitibaŋa ojo hitihututa te ido.

\s5
\p
\v 12 Hati olobe hirro inne bidaŋ, etiorok iso isieja has inno hosie do hoi ette hitigiema iyie, eisiere iyie asynaguage ojo ababus, eiyari inyie ahosiere ha habusi ojo da mamuri to fure hanaŋ.
\v 13 Eriamik iso ne hirra do honyie ikoi ne leriamihini inyeja ŋaituhutari.

\s5
\p
\v 14 Etihumak da tajia hatai elenyia leitihumak higierita inna hati ahosiere elehenyia holoŋ nyie lottubai.
\v 15 Hati aisiere iso naŋ do hoi hitiriamita ojo lofioroho, inno lobe hemumunak leriamik ŋaiheru, kuya hitibahas.

\s5
\p
\v 16 Hati iriamik iso iyie ŋaitiluahini kuya hilahaŋ hoi, harasira, woyo, ojo morot, ojo iso isieja hilak illa hatai ottohoi.
\v 17 Eyalari iso huwo daŋ to fure tana naŋ.
\v 18 Hati obe iso lobo hofiti lohono hoi leyei.
\v 19 Ta ŋadihak to no hoi ifotu iso inyie loyirihien innohoi.

\s5
\p
\v 20 Lijo litai liwolo Yerusalem aŋaikolohini teleseger, anyar leyen hijo eliaha hitihara.
\v 21 Niya isiere luhe to Yuda eirwette adoŋiok, ojo isiere luhe te hijo ho bore gala eifie, ibaŋa hidofe leisiere luhe todoŋiok lejiŋu abore gala.
\v 22 Nyo ara iso inne holoŋi hinnerita, hijo anyar honyie leituhutehini hirro innafa leigioro daŋ.

\s5
\p
\v 23 Orru iso no do holoŋi da haibuŋutak ojo do nuhe leitinnaha! Nyo owuon iso hijiriŋa ne leimeta no dafau he hitigema do huwo ille.
\v 24 Ottohoi iso hilak te demi ojo hillak einnefari adoŋiok daŋ, eididenŋa iso Gentail Yerusalem many ottubari holoŋi inne Gentail de.

\s5
\p
\v 25 Owon iso hituhutita do holoŋ ojo da hahier. Ojo da fau, owuon iso hijiriŋa do doŋiok, te huworo ta na hari na hitok ojo te hifoliahita na hari.
\v 26 Hati owuon iso huwo illo lo huyuta lokwai lokwai tabaŋi ojo to wahan ne hirro nuhe lafanu afau. Nyo eitadiho iso igoliti inne ido.

\s5
\p
\v 27 Hati owolo iso isieja Leny tihoni lottu te itiran ho golon ojo te hitahwo ne hilohitok no lobie no Hollum.
\v 28 Ojo leitiara hirro inne hidoŋ, itidotoi ahide, itikaf hosi innahatai ahide, nyo eiliaha haitilwahak hatai.“

\s5
\p
\v 29 Eilimak Yesu do hosie hitiriami, “Itiriŋai a yani haŋabori, ojo de yani daŋ.
\v 30 Hati lejo itai lewolo fara inno yani losidu, iremu iso itai hamai hiyen hijo eiliha iso ta has.
\v 31 Hidofe niya, lewolo itai hirro iyya inne leidoŋita, iyen itai hijo eiliha lobie no Hollum.

\s5
\p
\v 32 Dede, ajo naŋ da hatai, hijo inya lahajihe innaŋ lottuho, many eido hirro hunaŋ daŋ.
\v 33 Ottuho iso ido ojo fau, hati obe iso rori illa naŋ lottuho.

\s5
\p
\v 34 Hati ituhumak hiriria kwaite inna hatai, nyo hettenya tajia inna hatai leigigillo te hibunyuta, rumai, he hilafuho no manya. Hati ottu iso far nyie hiyif itai iya illohit.
\v 35 Hati ottu iso do huwo illa lamanya de hide ha fau daŋ.

\s5
\p
\v 36 Hati anyar leduloi hiriria holoŋi daŋ, mojo hijo eriamik honyie iyie golon te hilunya hirro nuhe lafanu hidoŋ, owoita iso do hosiere he Lenyi tihoni.”

\s5
\p
\v 37 Do holoŋi innafa leitiyanari inyeja de ikelesia ojo ta harie owu inyeja ade, leferie adoŋe Olifeto.
\v 38 Aŋafanu huwo daŋ ŋaiwanyu do honyie tomoite ahaji lomojori na hitok hijo eifanu hitira do honyie.

\s5
\c 22
\p
\v 1 Ara ifa far na imuneha, na lara na laŋan.
\v 2 Ette eitok le Fadirihien ho hetiyenak hiwaha hehum iso iyohoi jei anyar leitohoi Yesu, hati ebaŋ isieja huwo.

\s5
\p
\v 3 Ejiŋak sitan do Juda Iskariote lobo le tomon ha arik.
\v 4 Ohu Juda ade ho leitok le Fadirihien ho leitaha illo loseŋer ofwo hiwaha ho loseŋer ufwo hiwaha jei iso leyani inyie Yesu do hosie.

\s5
\p
\v 5 Omuno ifa isieja, hisio inyeja arobia.
\v 6 Eŋairuhu inyie, ette siaha ikoi ne leyanini inyeja do hosie te iluluŋ no huwo.

\s5
\p
\v 7 Awoŋ ifa far no eliletteri huwo imune anyar ofu hisio ta far na laŋan.
\v 8 Eifak Yesu Peturu ho Yoane hijo, ifeiti ihumak daha na laŋan anyar leifo daha.
\v 9 Eifia isieja inyeja, hiwak iye iyohoi leituhumak daha aji?“

\s5
\p
\v 10 Eitiraŋ inyeja isieja, "Itira, lijo itai lijiŋak do bore na gala, hitololewa le leyuhuta moti no hifioŋ iboŋ iso he itai. Ijufak inyeja ahaŋ nia lowuye inyie.
\v 11 Hati ilimak monye la haji ojo haitiyenani de iye “Tahu haji na hatamonok, nia iso ladahari naŋ daha na laŋan iko hejufutak illalaŋ?'''

\s5
\p
\v 12 Etuhutek iso inyeja itai haji netok na leituhuma de hide na lalat.“
\v 13 Ofwo isieja, oruma saŋ daŋ iya lojo inyeja do hosie.

\s5
\p
\v 14 Ifa leiba holoŋ nia, eŋahunyie inyeja ho hayiyenak illo honyie.
\v 15 Ette inyeja hijo dohosi, ”Awahan naŋ bi no daha no laŋan iko tai olobe hitigiema.
\v 16 Hati ajo naŋ da hatai, abe iso naŋ ladaha hinyak many hotuba do lobie no Hollum.“

\s5
\p
\v 17 Ette Yesu ŋadumu imatit, ifa leiso inyie humo, ojo inyeja, "Ifwotu inna, hido itubwan do kwanite inna hatai.
\v 18 Hati ajo naŋ da hodulei, abe iso naŋ lamata tere haŋer no yani, many acohini na Hollum.”

\s5
\p
\v 19 Ette inyeja ŋadumu imune, ifa leiso inyie humo, eiwur inyeja imune ette hisio do hosie, hijo, “Ara innaŋ kwan neiti no lesiarahini de hattai ihuma inna ta ŋaigigilu naŋ."
\v 20 Odumu inyeja imatit te hihumi nie da halu na daha. Ojo "Ara imatit innaŋ himori ŋejuk to hoto neiti, no lowouni te itai.

\s5
\p
\v 21 Hati inyar liriria. Lie leitisiahak naŋ, eiwon ho naŋ do teremeja.
\v 22 Hati ohu Lenyi tihoni iya locorohini hati yei de la lolotu
\v 23 hitisiaha!“ Ette isieja hitiara hifia kwaite innohosie. Hara ŋai tere hosie leihum hiram ne.

\s5
\p
\v 24 Tere eidoŋ  rigia do hosie hijo hara tere hosie lara eittok.
\v 25 Ojo inyeja do hosie, “Habwok ille halufak owon ho hillohitok do hosi. Ara isieja baŋak illo huwo.

\s5
\p
\v 26 Hati ettenya lara iyana daŋ hatai. Hetera lia lara eittok dahatai ettera leitiŋ da hatai ojo lagalik hetera iya lelara ŋaigemani.
\v 27 Hati hara ŋai lagalik,  leitole de teremeja, hara ma hati le leigiamani honyie lara lohonyie de teremeja hati awoŋ naŋ de hiji nahatai iya lobo le leigiama .

\s5
\p
\v 28 Hati itai lala, liduloi wana ho naŋ hitigiema.
\v 29 Aiso naŋ  da hatai lobo ojo Monye hanaŋ esio dahanaŋ lobie,
\v 30 Ojo anyar lidaha imata do teremeja hanaŋ do lobie, hanaŋ itole hido do hara inno gotok no woyojiin tomon ho harik inne Israile.

\s5
\p
\v 31 Simone, Simone teyen, efia sitan hijo attu dohoi, hijo efie iye iya ŋama.
\v 32 Hati amojo naŋ te iye, hijo obe hiruk nohoi lepal da halu na hilloito nohoi hinyak, itigolo ilasira hoi.”

\s5
\p
\v 33 Ojo Peturu do honyie, “Habu, awon naŋ. Eitik naŋ ho iye hara ma leifitari hara ma yei.”
\v 34 Etiraŋ Yesu do honyie, “Ajo naŋ do Peturu, inyak hohoro leisir naŋ hinyahita hunik hijo obe iye leyen naŋ.”

\s5
\p
\v 35 Ette inyie hijo dohosie, “Leifak naŋ itai ade obe hobon, ho imutuk nasaŋ ho hamuha, hisiaha itai saŋ hinnak ŋ?” Ette isieja hitiraŋ obe innak.”
\v 36 Ette inyeja hijo do hosie, “Hati eina lie lowon ho hobon, isiera inyeja eyari hijo hido imutuk no hirro. Lia lobe lowon ho nyerukat isiere heitinyaŋak boŋo nohonyie hido enyaŋu nobo.

\s5
\p
\v 37 Hati ajo naŋ da hatai, hirro innafa lafanu tofure hanaŋ iya egiorohini hotowuana, nyo ojo ifa huwo inyia inyeja loyien ifahita.' Ottubai hirro innafa leiro tofure hanaŋ."
\v 38 Ette isieja hijo, “Habu, towolo! owuon demio arik." Ette inyeja hijo do hose, 
"Eŋairiemik”.

\s5
\p
\v 39 De halu na daha eŋaino Yesu, iya inna toholoŋi inyie adoŋe no Olifeto, ojo heitiyanak ejufari inyeja.
\v 40 Ifa leiba isieja, ojo inyeja do hosie "Itimoje hijo ettenya itai lijiŋak da ciama."

\s5
\p
\v 41 Aŋaino inyeja ade tere hosie adoŋe ette rigoŋo ta fau ette mojo,
\v 42 hijo,  "Monye, liwak iye todumu imatit inna tara hanaŋ hati obe lara wahan hanaŋ hati ihuma iya liwak iye.”

\s5
\p
\v 43 Ette anjillo te ido ŋaliew do honyie, etigol inyeja.
\v 44 Wana do dihai, omojo inyeja no honya hicuŋi, ojo imai no hionye owona iya doita na hoto, no lodou afau.

\s5
\p
\v 45 Ifa lodiote inyie tomojo no honyie, eŋayoŋ inyeja ada ho haiyiyenak hati aruma isieja lejeto ten nyie lowon isieja ho diahai no tajia,
\v 46 ette inyeja hifi isieja, "Howuon jai lijoto itai?  Itite itimoje, hijo ettenya itai ijiŋak do hitigiama.”

\s5
\p
\v 47 De hiro nohonyie, kwak ette isieja ŋeigonyu iluluŋ  ho Juda, lobo hejufani tomon ho arik edihita isieja. Ottu inyie aŋati do Yesu hijo ajur inyeja,
\v 48 Hati ojo Yesu do honyie, "Judas, etinyaŋak iye Lenyi tiŋoni to jura?"

\s5
\p
\v 49 Ifa lowolo luha daŋ leilur Yesu, heidoŋ nyo,ojo isieja ette hijo,  “Habu, eŋot bahati iyohoi te ŋetteruk?“
\v 50 Ette lobo lohosie hiŋot haigiamani le eittok le Fadirihen, oŋutu hiyok nohonyie ne iŋet.
\v 51 Ette Yesu hijo, “Ariemik ne.” Ette inyie hiraf hiyok nohonyie ette hitilibo inyeja.

\s5
\p
\v 52 Ojo Yesu do eittok le fadirihen, ojo leitaha hulo "Efanu itai, da hanaŋ iya do lohoho, demio ho buho.
\v 53 Ifa lawon naŋ ho itai da Haji Imojit, inyia itai litir naŋ. Hati innaŋ far nahatai ojo hillohitok no rioho.”

\s5
\p
\v 54 Eniefu inyeja, ade ette ŋayani inyeja a haji ne eittok le fadirihen. Hati ejufuta Peturu te illoma.
\v 55 Da halu naŋaituwulok hima de hiji no ruwat eitole isieja daŋ dafau. Etole Peturu do hiji hosie.

\s5
\p
\v 56 Owuon ifaitonoŋoruwo nobo haigiamani, owolo inyeja do hitole nohonyie da faŋan no hima oriŋa oten dohonyiehite ette hijo, tihoni ille owuon ifa daŋ honyie.
\v 57 Hati errisa Peturu, ette hijo “Tihoni innaŋ abe naŋ layien inyeja.
\v 58 Da halu kai lobo hido inyeja, ette hijo ira iye daŋ lohosie, hati ojo Peturu “Tihoni, illeŋ abe naŋ.”

\s5
\p
\v 59 Da halu no holoŋ noboite lobo hido eruk hijo, "Dede owuon tihoni ileŋ daŋ hosie ara tihoni le Galile.
\v 60 Hati ojo Peturu tihoni ileŋ abe naŋ ayen hijo iye jei” ojo layen hijo iye jei ojo kwakwak helero inyeja, ette hohoro hilok.

\s5
\p
\v 61 Ofela habu oriŋa de Peturu ette Peturu ŋagigilu hiram na habu, ifa lojo inyie do honyie "Holobe hohoro eilok errisa iso iye naŋ hinyahita hunik."
\v 62 Ette Peturu ettalini abali loyio no.

\s5
\p
\v 63 Ette haririak illo Yesu hinief abak inyeja.
\v 64 Da halu ne himuk no honyiehite inno honyie eifi isieja inyeja hijo, ekilu! Inne loluŋa do honyie inne etihara Yesu omoro inyeja.
\v 65 Ero isieja hirro inne loluŋa do honyie inno etira Yesu omoro inyeja.

\s5
\p
\v 66 Tawak da far letuhak inne huwo osuduhak anaboite, daŋ ho eitaha le Fadirihien ojo hetiyenak ette ŋaidihori inyeja ahiroŋi.
\v 67 Hijo, "Lera iye hetalahani heilimak iyohoi." Hati ojo inyeja do hosie, "Eilimak daŋ itai, ibe iso itai
\v 68 leruhu. ojo leifi naŋ itai, obe iso itai litiraŋ.

\s5
\p
\v 69 Hati iyane ahosiere, lenyi tihoni eitole da hana iŋiet no golon no Hollum."
\v 70 Ojo isieja daŋ hijo, "Hati hira iye Lenyi Hollum?"ojo Yesu ette hijo to hosie itai ena eruk daŋ.
\v 71 Ojo isieja, "No nyo leiwak iyohoi siaha ille loyen? tenia iyohoi to kwaite etiru to hutuk nohoi."

\s5
\c 23
\p
\v 1
\v 2 Iluluŋ nohosie odioto ahide. Ette ŋeyiani Yesu do Pilato. Etiara isieja hisisieha inyeja. Hijo, “Eirumu iyohoi tihoni ille etihara haŋ nohoi, ebo hisio musuru do Kesari, ojo ara inyie tokwan Kristo Habu.“

\s5
\p
\v 3 Efi Pilato inyieja hijo, hira iye Habu le Israile Ette Yesu hitiraŋ inyeja, ojo hijo iye ane.”
\v 4 Ojo Pilato do Leitok lo Fadirihien ho iluluŋ, “Abe naŋ larrumu nobo hipali do tihoni ille.”
\v 5 Hati arrasa isieja, ojo “Etihara inyeja huwo , etiyana do missihi daŋ inno Judeya, etiara da Galileya many da mai inna."

\s5
\p
\v 6 Hati ifa aŋaitiru Pilato huna, efia inyeja hijo tihoni le lo Galilea.
\v 7 Ifa leyien inyeja hijo ara inyeja la lowon do hi lohitok na Erode, ifahak inyeja Yesu do Erode, lafa lowon do Yerusalem do holoŋi nuhe.

\s5
\p
\v 8 Ifa lewolo Erode Yesu, omuno ifa inyeja bi no, tenyie lawak inyie wolo inyeja da halu noholoŋ inne loluŋa. Etiri inyie te inyeja.
\v 9 Efi Erode Yesu to hirorita inne loluŋa, hati ette Yesu hitiraŋ inyeja.
\v 10 Odioto eitok lo Fadirihien ho hetiyanak ette arrosok inyeja hirro inno lorru.

\s5
\p
\v 11 Erode ho loseŋer illohonyie omor inyeja ette himwuok inyeja, ette ŋaciofok do honyie boŋojin inne lelaman ette efahak inyeja hinyiak do Pilato.
\v 12 Erode ho Pilato ara amoterak da far nyie (Beren ara ifa isie amiorok).

\s5
\p
\v 13 Elilloŋ Pilato eitaha illo Fadirihien ojo leitaha ho iluluŋ no huwo.
\v 14 Ojo do hosie, iyani itai de naŋ tihoni ile iya lobo ile ledihita huwo ano loru, “Towolo eifi naŋ inyeja do hosiere hatai, arruma naŋ obe nobo hipali do tihoni ille ta hirro inno lorosohini do honyie.

\s5
\p
\v 15 Obe lara hihuhumi ne Erode efahak inyeja enyie hinyiak dohoi, obe lobolo, nyo loremik ho ye le ehum inyie.
\v 16 Esio iso naŋ do honyie nobo ŋoto, ajo naŋ ebusak inyeja.
\v 17 Hati awak Pilato ŋalahu lobo do huwo ile Judei da far no hiyom.

\s5
\p
\v 18 Hati ŋaiwiwoŋita isieja bi daŋ hijo, ade ho tihoni le, hati telahu do hoi Barabas!
\v 19 Ara Barabas tihoni lafa lehum hinnak irutti towan ojo hidofe ara ahatohoni.

\s5
\p
\v 20 Enyiak Pilato hirro do hosie etim hijo ahek Yesu.
\v 21 Hati aŋawowoŋo isieja hijo isihok inyeja”.
\v 22 Ojo inyeja do hosie hinyiahi hitahunihi, “Howon jai, ha nyo ne lorru lehum tiŋoni ileŋ Abe naŋ arumu nabo hipali ne oremik hisio inyeja hotoyio hati da halu ne ho ŋotto hanaŋ do ho nyie ebusak iso naŋ inyieja."

\s5
\p
\v 23 Arrasa isieja hiyorro no, awak isieja anayar le sihonini. Ette huworo no hosie hisio Pilato.
\v 24 Eruhu ette Pilato hisio do hosie wahan nohosie.
\v 25 Ahek inyeja lie lefia lawak isieja lefa lehumahini do hifitta te hihuhuma rutta do tokwan ojo hido otohoi. Hati esio Yesu do hosie.

\s5
\p
\v 26 Ifa laŋayari inyeja alet, adumu Simone lo Sairene, lotu tahaŋ nabo, ette isieja ahafak kuruce do honyie hatahafitai, ejufari Yesu.

\s5
\p
\v 27 Iluluŋ no lobolo na huwo, ho ŋoruo huna loyo do honyie, ejufari inyeja.
\v 28 Hati ofielita do hosie, ojo Yesu”. Ŋainiok inno Yeruselem, idek heyio da hanaŋ hati itiye kwaite inno hatai ojo durre ile hatai.

\s5
\p
\v 29 Itiwolo eŋafanu holoŋi iso inno lojio isieja, hotowuana jaha de iholofi ojo hosehen nana inno lobe esiu ojo hi inno lobe
\v 30 etidasa. Ette iso isieja hijita to doŋiok tobuluŋak dohoi, ojo do doŋiok moru tomuk iyohoi.
\v 31 Lehuja isieja saŋ inne ojo yani arrasa hiŋara hoidoŋ iso nyo lootaiŋ

\s5
\p
\v 32 Orihori ifa isieja illak hoholak arik anyar esihohini ho inyeja hotoyo ho inyeja.
\p
\v 33
\v 34 Ifa le ŋafanu isieja amai nalara Sukul, da ŋaisihok inyeja ho rutojiok, lobo de ihorroŋ ojo lobo de inyiet. Ojo Yesu, “Baba, idek isieja, obe isieja loyien hehuma isieja nyo”. Ojo isieja ette hibiro mwaŋa ehihor boŋojin innohonyie.
\p
\v 35 Owieta huwo riŋa ojo leitaha ellohitari inyeja, huwo, “Oluahita inyia luha hilak, isiara hido hotolwak wan nohonyie lara inyie Kristo lo Hollum lia Lenyimoti.”
\p
\v 36 Ette hido oseŋer elohitari inyeja, ojo ehutok do honyie, ette ŋetimhatik inyeja balu.
\v 37 Ojo, “Lera iye Habu lo Judeya olwak wan nohoi.
\v 38 Owon ifa hido ihierit do hide no Kuruce. “ARA IlLEŊ HABU LO JUDEI.”
\p
\v 39 Lobo la haruok lfa lesihohini, omor inyeja, ojo, “Ibe iye era Kristo ‘Tolwak kwan nohoi ho iyohoi.”
\v 40 Hati etiraŋ ifa lobo ette hiriŋ inyeja hijo, “Obe iye libaŋ Hollum, ena ewon iye do ŋoto nia daŋ.
\v 41 Ewon iyohoi inni dede ano lobis efwotu iyohoi hara nyo ehum iyohoi, hati obe tihoni ille ehum hinak hirro inno lorru.“
\p
\v 42 Einyak inyeja ŋafonik, Yesu, togilu naŋ lijo iye liba do lobie nohoi.
\v 43 Ojo Yesu do honyie, “Dede ajo naŋ de hoi. Eina iwon iso iye ho naŋ de paradisio.
\p
\v 44 Era ifa holoŋ ile ette fau daŋ rioho many ara holoŋ hotoŋwan.
\v 45 Ifa lenyie holoŋ olowan. Ette boŋo himuhi ne Haji Imojit bwanya tohiji.
\p
\v 46 Oyo binno ahide, ojo Yesu, Baba de has innohoi esio naŋ Loyiri hanaŋ. Ojo inyeja ette yei.
\v 47 Ifa lowolo leittok hehum iso nyo etahwo inyie Hollum, hijo dede ara tihoni illeŋ haliboni.
\p
\v 48 Ifa lowolo huwo huna loluŋa hulefa lefanu wolo hiram nia, owolo saŋ daŋ innafa leihum, ette isieja olumuta suhena.
\v 49 Hati huwo illo loyen inyeja ho ŋorwo innafa leijufuta inyeja to Galile owoita de illoma riŋa saŋ nuhe.
\p
\v 50 Awoita do lobo lara fure yosefo,ara inyieja le itubit,anyalam ojo hido tohoni le leliba
\v 51 (Obe inyieja leruhu hihumi nie) hosie lo Aramatia, bore na gala no Judeya, lefaleitila hijo awolo lobie no Hollum.
\p
\v 52 Angaino tihoni ileng do pilato,efi inyieja to kwan no yesu.
\v 53 Odumo inyie afau, ette bubun to bongo ne ellaman, ette ngaitiferik de iwure nafa leihumui tomorwo, no lobe lobo lonuhahini de.
\p
\v 54 Ara ifa far ne hitihuma ojo far ne
\v 55 Sabato
Noŋorwo inafa lefanu ho inyieja te Galileya ejufuta, hijo eiwolo iwure hijo honuha inyieja
\v 56 jei.
Acahari isieja, ofwo hihuhum ria ho hiyali hati te far ne Sabato eiyom iya lojo hifahita.

\s5
\c 24
\p
\v 1 To moite beren te hitieri no holoŋ te isabit, afanu isieja de ilume eyani hosie hitiŋwojita innafa lehuhumak isieja.
\v 2 Ette isieja arrumu morwo etiŋhatini ade tere ilume.
\v 3 Ajiŋak isieja a hotwai. Hati obe kwan na Habu Yesu.
\p
\v 4
\v 5 Oweta isieja de odule hililiha hirro inne, ojo huwo lohorik illo opipiak boŋojin innohosie ette hidwoŋ. Hati abaŋi ŋorwo ette hiluŋuro afau, eijo isieja do ŋorwo, “Ŋai le lisiaha itai hawarani te hiji ha hayok”
\p
\v 6
\v 7 Obe inyeja teni, hati aŋeibuhu! Itigilu hirro innafa lero inyeja dahatai nafa halarrasa inyie da Galileya. Ojo eiso iso Lenyi tihoni ta has ho heyak, esihohini iso inyeja ojo da halu ho holoŋitek hunik ebuhu iso inyeja inyiak do wuaran.
\p
\v 8 Agilu ŋorwo hiro nafa ero inyeja.
\v 9 Acohini isieja teilume ette ŋelimak hirro inne daŋ to hejufak iko huwo illamuk daŋ. Ara ifa ŋorwo inia Mariya Madalinna, Juana,
\v 10 ojo Mariya hotonye Jemis, ojo isia ho ŋorwo hinnak ette ŋelimak hirro nuha daŋ to hejufak illo Yesu.
\p
\v 11 Hati egigillo ifa hejufak luha hijo obe hiram ne ara dede, ette isieja enyiei leruk to hiram nia tara hosie.
\v 12 Hati odiote ifa Peturu ahide, enyior ailume, owetia, ette riŋai ahotwai. Ewolo inyeja boŋo lowuon de, ette Peturu ŋacohari ahaŋ honyie, eliliha hijo heidoŋ mahu nyo.
\p
\v 13 Ette hilak lohorik efie da far nyie a doŋe nyie lara Emmaus, nafa lara maili ile to Yerusalem.
\v 14 Ero isieja do kwaite innohosie hirro daŋ innafa liedoŋ.
\p
\v 15 Ifa lero isieja to kwaite innohosie ette Yesu alotohini daŋ hosie.
\v 16 Hati owolo isieja inyeja hati obe eremik ahieru inyie.
\p
\v 17 Ojo Yesu dohosie, “Iro itai lohorik nyo do kwaite innahataiŋ” ette isieja weita ille lejiriŋa. Lobo lohose lafa lara fure Kiliopas, efi inyeja hijo,
\v 18 “Hira iye lobo ahatamononi inni to Yerusalem lobe liyen hirro hunna lerota huwo do holoŋi”
\p
\v 19 Eijo Yesu do hosie, “Hara nyoŋ” Etiraŋ isieja do honyie, “Saye inno Yesu lo Nasarit, lafa lara hekilani, lologol binno ara inyeja Hiro lo Hollum ojo hidofe bi daŋ to huwo.
\v 20 Lafa esio eittaha illo iklesia iko hekumok hijo hotottohoi huwo inyeja hotoyo ette ŋesihok inyeja.
\p
\v 21 Egigillo ifa iyohoi hijo ottu iso inyeja ahek huwo ille Israile.  Te inne daŋ era holoŋitek hunik iyane ta nafa ebarari hirro inne.
\p
\v 22 Hati ŋorwo hinnak innohoi etubur iyohoi nyo eba ifa isieja de ilume to moite beren.
\v 23 Ifa lobe isieja arrumu kwan nohonyie, afanu isieja ojo ewolo isieja rijori no anjillo lafa lojo owuar inyeja.
\v 24 Ofwo ifa hilak lewa illohoi ailume loriŋari ette ŋarrumu dede iya nafa elimahini hito noŋorwo ne. Hati obe ifa isieja egonyu inyeja.
\p
\v 25 Ejio Yesu do hosie, “Itai hullo munaŋak ojo tajia odico to huruk do hirro inno hekilak.
\v 26 Obe ifa inyeja osiru to Kristo hetigiamari hirro inne anyar lojiŋak to lobie nohonyie.
\v 27 Etiara ifa do Musa many ohu to hekilak, eloitok ifa Yesu to hosie hirro innafa lofwo hidoŋ to honyie.
\p
\v 28 Ifa lafanu isieja aŋhati ha haŋ nafa lofuye isieja, ette Yesu loton iya ohu einno alamarai.
\v 29 Hati ebo isieja ebusak inyeja heno ette hijo to honyie, “Itolojo daŋ hohoi,” nyo eno ifa hira iŋalio.” Ette Yesu eno hittole hosie.
\p
\v 30 Ifa lettole inyeja daŋ hosie, ette isieja daha, ŋadumu inyeja immune ejok ette hiso do hosie.
\v 31 Ette honyiehite innohosie ŋa, ifa eyien isieja inyie ette inyeja lite tere hosie kwak.
\v 32 Eijo to kwaite innohosie, “Obe ifa owuon iya owulo hima to tajia innohoi nafa erarari inyeja de iyohoi to hikoi ette elimak Hiram no to Bibia”
\p
\v 33 Ette isieja diote ta far nyie ette ŋacohari a Yerusalem, orrumu luha tomon ho loboite losuduha anoboite ojo illafa owuon daŋ hosie.
\v 34 Ojo aŋebuhu Habu dede, olieu do
\v 35 Simone.” Elima isieja hirro daŋ innafa eidoŋ de ikoi, iko hetuhutek no Yesu to hosie to hibun to nohonyie immune.
\p
\v 36 To hiro nohosie hirro nuha, oweita Yesu tokwan do hiji nohosie, “ojo do hosie, hifwonya dahatai.
\v 37 Hati eikikiro ifa isieja ate wana ho baŋi iyya inna lowolo isieja loholio.
\p
\v 38 Ojo Yesu do hosie, “Howon jai lefanu hifia te tajia innahatai?”
\v 39 Itiwolo has inneti ojo hejek inna naŋ. Ara naŋ ta kwan nieti. Hoiraf naŋ tiwolo. Obe loholio owon ho kwan ho hoit, “Iya lowon da hanaŋ.”
\v 40 Ifa ŋalatohu hirro nie etihutek inyie isieja has ho hejek innohonyie.
\p
\v 41 Hati arrasa isieja wana ho munoi, ojo hililiha, ojo Yesu do hosie, “Iwon itai ho nobo daha?”
\v 42 Esio isieja inyeja hami no lomuda.
\v 43 Adumu Yesu ette hinya do hosiere hosie.
\p
\v 44 Ette inyeja hijo do hosie, "Nafa halawuon naŋ ho itai, elimak ifa naŋ daŋ hijo egioro to ifahita inno Musa, iko hekilak hijo anyar oten to Hidolita."
\p
\v 45 Ette inyeja hiŋa hosi innohosie, “Innaŋ eigioro, hijo anyar liyen itai Hiram no Bibia.
\v 46 Ette inyeja hijo do hosie, "Egioro hijo, eitigema iso Kristo einyak ŋaibuhu toye da far itahunihi.
\v 47 Hibo na hiyeta ho ŋaibusahini no hiyeta anyar etiyena ŋaibuhu no honyie da masik, bi daŋ eitiara do Yerusalem.
\p
\v 48 Irra ittai asuuti inno hirro hunna.
\v 49 Towolo efahu na iterit no Monye hanaŋ da hatai, ati da hatai, hati itila do bore gala many ottuni golon te ido.
\p
\v 50 Ette Yesu edihori isieja aŋati ho Betania. Ette inyeja hikaf has innohonyie ahide, ette hijok isieja.
\v 51 Ta nafa lajahari inyeja isieja, ette ŋaibusari nyo aŋaino ifa inyeja a ido.
\p
\v 52 Niya, ette isieja hitihabwo, ette acohini a Yerusalem ho munoi nolobolo bino.
\v 53 Oduloi ifa isieja da Haji Imojit, illa lajaha Hollum.
